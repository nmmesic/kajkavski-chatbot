Vse do den denes

Veliko oni vredi,
ki na zlatnem stoli sedi.
Veliko oni vredi,
ki za 'jim kameni so sledi.

Največ oni vredi,
ki največ pošte'je štedi.

Malo oni vredi,
ki na trdoj zemli sedi.
Malo oni vredi,
ki za 'jim blatne so sledi.

Kolko oni vredi
ki pošte'je ne štedi ?

Kaj bi šteli ?

Kaj bi šteli ?
Pošteje se ne deli.

Kaj bi šteli ?
vi, Vse ste nam vzeli.

Kaj bi, još šteli ?
Kak 'Jega i nas ste raspeli.

Kaj ste slepi, vsaki vam veli,
da ste preveč debeli.

Pametuva'je

Hodi L'udva je treba ko'ja potkovati.
Nemremo to staroj babi dati.

Prave potkove najdi.
Tam su ti pri brajdi.

Tak su se posla prijeli šegrt i stari kopitar.
Za tol'ko delo treba im i vina litar.

Treba deti vekše potkove ! - veli suseda.
Hodi doma, mesi kruh ! - kopitar se neda.

Pazi kak snažiš kopita, ta kobila rita !
Vreme hitro mine. Kaj buju deca sita ?

Tam, poleg og'ja več potkov stoji.
Pravu mi podaj ! susedi veli.

Z rokom ju prime, zobe stisne,
hitro spusti i boleči vrisne :

Nis znala da je vroča, trebal si šegrta zvati.
Kak o potkiva'ju pametuješ,sam te moral v š'olu dati.

Prav bu ti prišla jezikova potkova,
Da ne pametuješ, spet znova i znova.


Človek ki je daleč pred nami

Kakov je to človek ki je daleč pred nami ?
Kak je pred nami gda je tu,med nami ?

Oni ki ni 'mel hižu je skončal na križu.
Jen ni 'mel sreče, je rekel da se zemla okreče.

Pustite ga,ne ve kaj dela !
Tak bu vnogi jezik se zvlekel.
A on je itak to pred vnogo let' rekel.

I nigdar nikom ni ruku pružil.
A vse je zadužil.

Al' je med nami, al' ni med nami ?
Al' me gledi, al' me ne gledi ?

Kaj zaman vam velim, vi norci sami :
Posluhnite ga, tu je med vami.

I dok gruntaš kakov je to ded.
On že spreminja svet.

Kakov je to hrup ?

Kakov je to hrup ?
To pošten i bedak greju skup.

Kakti edino pošten z bedakom iti more,
a bedaka pak edino pošten razmeti more.

Ak' je to tak ?!

Kaj,morti,pošten je bedak ?
Il' pak, morti, bedak je pošten ?

Itak, po tim dvema hasna more biti jošten.

Bedak je pošten i pošten je bedak.
Kaj zbil'a je to tak ?

Kak najti lepu reč ?

Kak najti lepu reč ?
Za onega ki sebi vzeme več.

Kak najti lepu reč ?
Za onega ki drugem ne pusti neč.

A gda samo mrve bi dal
to dobro naplatit je znal.

Tak do'go deval bu h vuse
dok 'jegov najbliži
ni kak kljuse.

I če zmerom sebi vzemal bu več,
na koncu ne bu 'mel neč.

Gdo ve ?

Gdo ve ?
Kaj za bregom se tira ?

Gdo ve ?
Kakšna to muzika svira ?

Gdo ve ?
Kaj bu z mojega mira ?

Jaz ti povem.
Naj te to nič ne dira.

Namesto da bi bila reč

Vsega vraga je pretrpel
jen list papira.

Kak bi se popevka trebala zvati ?

Gda predali su Naše žule,Našu muku,
za to su digli ruku.

Kak bi se popevka trebala zvati ?

Zde priskrbeli su da drugi Nas brani.
Kaj pozabili su kaj je bilo lani ?

Kak bi se popevka trebala zvati ?

Nocoj predali su i Naše morje,
ni jim se čakalo zorje.

Kak bi se popevka trebala zvati ?

Ja to povedati moram
i povedal bum hkrati

veliki hrvati.

jen okrhnjeni sonet

Nis žalni kaj zemla se fest zatresla
Nis žalni kaj je hudo vreme došlo
Neg sem žalni kaj nas saki norc prevesla
I kaj si gruntam da je vreme mudrih prešlo

Nis hudi kaj su polek mene se sami vragi
Nis hudi kaj me nigdo ni ne vidi f mojem dreku
Neg sem žalni kaj sme kak pupe na špagi
Na špagi kaj ju vleču oni f medu i mleku

Sem ko dete f ajngele usrdno veruval
Sad kad sem zrasel znam: i med nimi ni se lepe
I sem stisnul zobe, zgrčil dušu i nis pluval

Jedine sem stiha Boga pital: kaj nigdo f raja nepe ?

Plodra ti kikla.
Kaj si gizdav, si tak štolc, se napuhavaš kak paun.
Si postal hohnazig, sam se pitam – na kaj?
Imaš praf biti štolc, em si zvlekel hauptrefera.
Kaj se vraga tolko špinčiš, si tak i tak kak svi drugi.
Buš kokodakal i kukurikal gdaj buš belega peska prodaval.
Kak imaš frntasti nos i debele čube.
Kaj si se tak načubila?
Nemojte se z menom hecati, em nemam cajta za norije.
Od luftzuga su mi sve šajbe spucale.
Huncut jedan, si vragu z torbe pobegel.
Če vužgeš šparhet i vešmašinu buš kurcšlusa naredil i skuril ziherunge.
Zemi širajzl i malo proroškaj oganj v šparhetu, se bu zagušil!
Baš sam pehfogl, kaj got zemem v ruke sve mi ide šif.
Kaj smo got našli, smo sve pocugali.
Bome bute još i suhoga kruha hrdali.
Šmugnul sam prek reda.
Sam nosil glavu v torbi.
Zveži si pertl, se buš na njega potepel.
Potepuh jedan, samo se vlečeš.
Zhujšal sam pet kil.
Si bil na tekmi?
To je jelo gajl.
Zglediš kao ožmikani perilek.
Ne mešam se z bedakima.
Imam rad šnenokrle i šufnudle z makom.
Kaj si na fundaču ovu kavu skuhal?
To ni vino, to je delanec.
Si bil več v reštu?
Taj šlic na šosu je predugi.
Metnite mi prosim dva ajnera i cvikl v šlusu.
To ni ono kaj sam ja htel.
Ti je taj špigl sav skracan.
Lagef fest ima duhu na žvefel, bu i vino vohalo.
Na hlačama hočem da mi naredite mali žepek za vuru.
Na friškom luftu mi je mam bolše.
Grom trefil v tebe huncut jedan.
Daj bokcu nekaj penez, em je švorc kak crkveni miš
I to ti je nekav stihoklepec, em ni još ni jenu spametnu sklepal.
Zapri si tu mesnicu, se sve vidi van, a praf ni kaj za videti.
Caltal sam meso, a dobil sam same žlundre.
Tak ste hicik, vam nigdar ni zima.
Vi ste pacer, dost mi vas je.
Top je puknul v podne.
Ti su štamprli kak fingerhuti.
Jedeš kak pajcek, si saf zaflekan.
Iberciger ti je sav zmusan.
Mi dojde peh za pehom, kak da su me copernice zacoprale.
Za obed imamo špinat z pofeznima i glajhgeviht.
Ovak zaflekani fertun još nis videl.
Tak mi je danas šmekal onaj abšmalcani bažul.
Žmugleri, kaj mene fkaniti hočete?
Ta ti bu z svojim jezikom pol kvarta oblajala.
Dahčeš praf kak damfmašina, su ti pluča kak raufang.
To ti nebu dugo duralo, več je skoro skroz hin.
Sam nahrdal, sam sve peneze zarajtal.
Te su vam svečice zašmelcane.
Sam se na tim štengama bogme fest zapuhal.
Vam je na štrumpfi očica pobegla, morate je dati dignuti.
Štrumpfpantl vam se rastegnul.
Zokne su mi fajhtne, mi se noge švicaju.
Lačen sam kak pes.
Sam žejen, prosim hitro krigl mrzle pive.
Tu je takav ruml, se ne more znati gdi je kaj.
Forhange treba oprati, malo poštirkati i fajhtne speglati.
Mi je taj kajzeršmarn praf fajn šmekal.
Frajšicer ga je v nogu trefil, još ima šusa nutri.
Pa se nebumo kregali, se valda znamo.
To je tak opskurna birtija.
Si dal kelneru kaj trinkgelta?
Se bumo tam igrali fanta.
Z susedom sam na ratnoj nogi.
Gospon, kaj su friške ove žemle?
Kok se vraga derete i kričite, nemam potumplana vuha.
Pojela ga je kmica.
Blejiš kak telec v šarena vrata.
Ti pak zbiljam gluh kak top.
Na jeno je oko čorav.
Čist sam hin, mi več kolena škripiju.
Kaj ti je danas blaue montag – fleke čistiš?
Ovi fakini švindlaju na kartama.
Za trač ni prav štofa.
Tak ste fino feš i šlank.
Sam si malo jače pocugnul, pa mi se švindla.
Kak imaš velike čube.
Kaj se prasica oprasila?
Imamo abonomam v teatru, v trečem redu partera.
Kaj vi imate šopane pure?
Je to novi špil kartih?
Če imate domačega špeka i nekaj čvarkih, bi zel za doma.
Taj gepek bu ti dinstman za male peneze dopelal do cuga i metnul v kupe.
Na pegli sam se prokleto fest sfuril.
Kaj si zmotan, su ti se hausnumere zmešale.
Na lozu sam hauptrefera zvekel.
Zakaj si jučer tak zginul z placa, kaj ti se kaj trefilo?
Zvleci dol tog smrdlivog vraga, tak voha da nas bu sve fundalo.
Vuderl sam vas na kipec.
Naš je cimerher čist fajn gospon.
Stara Pepička drži auskoheraj. Ima čist dost abonentov.
Zakaj si odjurtel kak šnelcug.
Zgubil sam sahtihl.
Ne vleci vraga za rep, bu te grom trefil.
Nigdar ni bilo, da nekak ni bilo.Bilo kak bilo, al bilo je.
No kaj se more, za malo penez je itak, malo muzike.
Prosim, ak vas smem nekaj pitati, kak je prav hrvacko ime za “partviš”?
Tak štajf hodiš, kak da si metlin štil progutal.
Mi je zafrig zgorel.
Negdi med štengama sam cajtunge zgubil.
Po tim lojtrama ne moreš ni gor, ni dol.
Zmotanec jedan, kaj si ponorel, pa tam se nesme iti.
Kaj me v stran vlečeš.
Hodaj praf, ne hodaj šif.
Ziherice, drukere i špenadle držim v maloj lihtblau škatulici v ladlu.
Oni vaservelni nisu dugo držali, bilo je preveč fajhtno.
Taj ti bu fiškal zadnje peneze zvlekel, a suda buš itak zgubil.
Z ovim sam se ancugom fest zaribal, me steže v plečima.
Kiša se zlijala kak z kabla.
Ne gospon, špengler ni tu, iščite za vuglom med šnajderom i šusterom.
Dajte za Boga miloga, zluftajte malo.Tak ste zarauhali – bumo vohali kak rolšunke.
Rajsnegle buš našel v roza škatulici v kredencu.
Tak sam se kladifcom maznul po palcu,- sve sam zvezde videl.
Popoldan je kesno k meši.
Cugni si fraklec šnapsa, buš k malo kuraže dobil.
Taj mali ima vuha kak Penkala.
Nemoj cuclati prsta, to ni šik.
Kak je hercig ovaj mali cujzek.
Danas je bogme fajhtno.
Ova je fila danas bila gnecava.
Je bil ščera fajn štimung pri tebi.
Pa nis ja to z prsta scical.
Več je sve bezecirano, ni placa za sesti, nijen stolec ni fraj.
To ti šif stoji, moraš deti v vaservagu.
Gdaj ste maloga teleka dobili? Gdaj se krava otelila?
Bum dečecu kupil mundharmoniku.
Kaj nemoreš dalje v breg, si spešal? Je bogmer teško vleči kile v breg.
Dečecu sam kupil luftbalona.
Za nekaj cajta buju agramerski purgeri samo v kavezu u zoo-u za videti.
Nemoj iti k njima, to su žmugleri, nebuju te ni šlukom črne kave ponudili.
Bu grom v tebe poknul i strele te buju trefile.
Kaj se pak ti prcknedl napuhavaš, te zgazim kak žohara.
Kaj te je negdo z mokrim perilkom maznul po tikvi?
Kog mi se vraga stalno sprehajaš pred nosom?
Halek jedan, baš si trampav.
V štacunu ni bilo nadigača.
Drotar, sam fehtaš, posla se primi.
Nemrete tak slikati, imate gegenliht.
Zakaj si tak handrast?
Kaj se taj pes da šmajhlati? Nebu me vgrizel? Je tak hercig.
No, buš caltal tu rundu il ne?
Kaj ti zbereš, bum zel i ja.
Ki kak more, ki kak zna.
Zbral bum najbolše kaj najdem.
Kak bu, bu ,- se bumo nekak i z toga zvlekli.
Ak nas grom ne trefi, bumo i to zdurali.
Deni si tupfer z malo nekšne masti na ranu, pa sve lepo zamotaj z forbandom.
Kaj se dereš kak cvilidreta, pa to niš ne boli. Si kak z pekmeza.
Zakaj si kupil te povehnute gerbere, se nahitavaš z nofcima.
Kak ste hajklih, vam svaki feler smeta.
Sad sam ti sve rekel, pa smo si kvit.
Hofirant mi je šenkal pušlek fergismajnihta. Baš je hercig, mam ga rad.
Moj naklon mladi gosponček, kak ste kaj?
Ti si zeher te peneze zgubil, nigde ih ne moreš najti.
Šlajfmašina mi je crknula.
To se mora dobro podšmirati, drugač nebu išlo kroz luknu skroz.
Herbal sam dedekov hoblbank.
Kak dečec sam se z trečeg kata po gelenderu do podruma smucal.
Kaj te smem malo kušnuti?
Fletno to odnesi doma mami.
Potrgal mi se rajsferšlus.
Puknul mi je aufheger na kaputu,- ne morem ga obesiti.
Ne rivaj nos tam gde mu ni mesto.
Zakaj naši susedi tak larmaju?
Kaj si i ti repetiral razreda?
Bum ti ja te bubice izbil z glave.
Čkomi i plati.
Od dela sam se saf zašvical.
Švarckinstleri su takva čuda spelavali,- ni moči očim za verovati.
Kaj su te panduri fest sharili?
V špitalu sami betegi ležiju,- ni prav zdravog človeka za videti.
Zemi si svoj tal kaj te gebira, na drugo itak nemaš praf.
Nis imal penez ni za tramvajkartu.
Ni več pravice, svi samo švindlraju.
Taj se zašvican još nigdar ni kruha najel ni vode napil.
Zaribal sam pri tom poslu, kompanjon me je fkanil.
To se ne guta, to treba cuclati.
Z tebe sami jal govori.
Kog se vraga prenemažeš, ni ti niš.
Nebuš svoga bokca zbegel.
Jedan ti je čoraf, a drugi gledi v križ.
V tom je haustoru kmica.
Se spehajaš sim, pa tam, kak medved v kavezu.
To se ne more zrihtati, to je samo za hititi.
Imam takav kacenjamer, da jedva gledim.
Pri Štefu smo v subotu pedesetletnicu hohcajta slavili.
Prosim vas, kaj hodite sim, pa tam,- se mal zmirite, ne morem projti.
Dragec je bit tak hicig, same je huncutarije spelaval.
Ja sam si malo više potegnul, pa sam ausglajzal.
Sused, kaj buju moje tumple skoro gotove.
Ste vi vaš novi vagen ajnfarali,jer treba paziti da se kolbni ne zaribaju?
Nemoj tam v kmicu iti, moreju te rauberi opkrasti.
Kaj ova dva delaju, bu samo nekakvi tehtl mehtl zišel van.
Sam si spekel jabuke v šlafroku.
Na toj ti vuri cajgeri krivo kažeju.
Ni cajta za klafrati, treba se dela primiti.
Kak dečec sam v kinderbetu spal.
A zakaj ste mi, prosim lepo, ove nofce abcigali?
Me z vašim ceketanjem samo štentate.
Smo glihu na hižu deli, skup z barjakom, prav kak se šika.
Šinteri su mi cucka otpelali.
Zvleči z šlauhom malo vina z lagva van, sam da kušamo.
Taj vašmitl je samo za trdu vodu.
Ni placa za parkirati.
Z špenadlom sam se v prst fpiknul.
Taj vuršt ni friški, malo voha.
On ti je za te stvari pravi fahman.
Taj fajngeriht je za vas, milostiva.
No, onda štima, se sutra okol desete trefimo pod repom.
Huncuti su mi friško ofrajhanu fasadu z grafitima zašpricali.
Taj tamvajec nas vozi kak medvede.
Nemoj više cugati, če buš puhal lahko bez faršajna ostaneš.
Nek curi, il nek bu suho, ovak ni više za zdurati.
To ti je babje leto, pa bu zima bokcima jeftinija.
Zlijalo se bu kak z kabla.
Moraš znati kaj delaš, drugač te buju babe oblajale.
Kaj taj ibercug za poplun niste peglali, da je tak sfaldan.
Moraš paziti, kak po cesti hodiš, da te negdo ne zgazi.
Prosim fino, počem je taj grincajg?
Če čete,- zemete, če pak nečete,- pustite.
Ti sline,- kak pesu curiju – si zbiljam poždrljiv kak pes.
V kakvu si me to špelunku dovlekel ?
Kog me vraga v kmicu vlečeš, kaj hočeš nekakve praščarije z menom delati?
Bum se za fašnik v krampusa maskiral..
Kak je to eklhaftig.
To te Bog kaštiga, kaj si zločest.
Htel se samo malo z vami posmominati, a več bežite,- pa vas nebum vgrizel.
Idemo v drugu stran, tu se smiče.
Kaj sad lamentiraš, zemi to kak pravicu i šlus.
Bormeš si z svim mastima premazan, te ni lahko fkaniti.
V kojem si ti špilšulu kinderštube dobil. Ni niš za videti.
Fuj tajfl,- vohaš kak futač.
Ovi štamprli su tak mali, zglediju kak fingerhuti.
Cugaj po malo, pa ti nebu v glavu vudrlo.
To je sve skup jen veliki švindleraj.
Ovaj je šefer jako hudi pes.
Kaj si zafural tak v kraj, sad se tu nemore ni projti.
Je, kaj moremo, gdaj nemoremo. Tu ni moči pomoči.
Nemojte mi, prosim, soliti pamet, em znam kaj sam rekel.
V tom smo se autobusu fest druncali.
Imam štos veša za speglati.
Bedastomu mužu debeli krumpiri rasteju.
Kak ovaj tvoj štiglec lepo popeva.
Pa kakav si to vražji vuzel naredil, ga nemorem odvuzlati.
Kakav je kvač od onog belega snega postal.
Kaj sad morem, zlajal sam se, povedal sam kaj smem i nesmem, sad to moram polizati.
Kaj ste taj veš z lugom oprali, da je tak beli?
Si pospremal samo tam gdi popi tancaju.
Tak sam se tim tipom zaštental.
Metnitte mi cvikl v hlače, sam se malo zjačal.
Sam skroz zahrđal.
Klopil te bum z kurblom, buš sve zvezde videl.
Koga vraga furt delaš faksne.
Zakaj imaš tak piskavi glas.
Bil sam tam, gde je vrag rekel lahku noč.
Fala Bogu, sad se k vami i peške dojti more.
Još malo, pa bu koncu kraj.
Serbus dečki, coltam putnu rundu
Budi Bog zvami, kaj ste se tak zalaufali, pa imamo cajta
Su ga tati opkrali, z šperhaklom su mu vrata otprli.
To ti ni vaserdiht, tu bu curelo.
Dosti je cuge, dečki, zapiramo – je fajrunt.
Z bedakima ne sadim krumpire.
Več nikom ne verujem, svi samo švindlraju i kradeju.
Of mi je fakin prodal mačka v vreči.
Pazi kak jedeš, jedi polahko, da se ne zahlikneš.
Su vam šmekali ovi zemlknedli?
Kaj je to meso ležalo v pacu, da je tak mehko.
Cela nam je vulica v kmici, ni luči.
To jen gospon z šlifom ne dela, to ni šik
Sad hočeju banovu kojnu repa skratiti.
Spredelavaju taj plac, pak buju nekaj fulali
Pred Gradskom Šparkasom su zdenca skopali, fajn zrihtali, je lepo za videti.
Kak je puno monumentov v Zagrebu, meni je to lepo.
Se buju stari agramerski purgeri v grobu prevrtali, to ni Zagreb kak je negdar bil.
Agramerski purgeri buju Stranku gradske manjine osnovali, itak ih je manje neg drugih.
Briftreger mi je štos čestitki za Vuzem donesel.
Skoči v štacun prek vugla, kupi nulera, cvajera i cukora – svega po kilu .
V tom grincajgu ni celera za videti.
Hiti malo kuruze picekima, nek malo zobaju.
Ti si se kak flaster prikelil za mene.
Pes me je samo pošnjofal, obrnul se i otišel.Kaj je htel,- neznam.
Začehnula sam najlonicu, pa mi je očica pobegla. Moram je dati zdignuti.
Trebi si zube z canšteherom.
Vugni mi se z puta, ne morem te v živom kipu videti.
Kaj o meni misliš – znam, a kaj ja o tebi mislim – bolše da neznaš.
Obesi veš z kvačicama na štrik,- lepo je, pa bu hitro suh.
Si sklofal tepiha?
Moraš celi stan posaugati.
Baš smo se znucali, bu nam skorom konec.
Kaj su ove rotkvice rubene?
Ak ne prestaneš šarati po stigenhauzu, bum ti noge z riti spuknul.
To nebu duralo, to bu puknulo, je za hititi.
Šlag ga je vudrl v levu stran, pa se ziba kad hoda.
Ta me muha bogmeš više nebu fpiknula.
Taj je linoleum skroz znucan.
To nisu INDANTREN farbe, to bu na suncu abšisalo.
Fortom me štentaš, samo bedastoče klopočeš
Pertle su mi se tak zavuzlale, sam ih pomalom odvuzlal.
Gebis mi je opal v ausgus.
Kaj tolko rauhaš, buš brzo otišel na oni svet.
Ak ne paziš, buš packe dobil.
Skroz se v tatu vrgnul, zrezani otec.
Kak su hercig ovi zvilingi, ne moreš znati koji je koji.
Gdja je bal, nek je bal, pa makar v špelunki.
Ta muziha ni za moja vuha.
Kam se god obrneš, svud okol je kmica
V tramvaju su mi sve gumbe na iberzigeru potrgali. Smo se pelali kak sardine v škatuli.
Z cugom sam se dopelal, z cugom pem i nazaj.
Kaj ste nam toga bučkuriša dali, pa to ni za piti.
Kakva vam je to kava, to je sam zoc.
V cugu ni hajcung delal, sam ozebel do kosti.
Bome je vrag zel šalu, to bu hudo.
Negdar je tramvaj skroz Bakačevu, po Novoj Vesi čak do Zvezde, po jenom glajzu pelal, ga ni več.
Sam na jedvige jade toga štopla z flaše zvekel vam.
Rezika su imali veliki rajmeraj pri hiži, se bumo praha nažrli.
Pa gdo nam to našem belom gradu komandira? Ak se dela, nek se dela kak je treba.
Furtum se po gradu kopa i ruje.Dojde vodovod - kopa i prejde, dojteju plinarci – kopaju i prejdeju, potem prideju telefonisti – kopaju i prejdeju, onda asfaltiraju ovi pa oni, i tak je pri nam raskopano i zakopano -svaki čas na drugom kraju. Nek ljudi delaju bar peneze zaslužiju.
Bum si Gašpara zakuril, se bum malo stoplil.
Bum to fletno zgotovil, bute samo videli kak bu to fajn zgledalo.
Pri nam su se dva brata fest skregali. Ne glediju se več.
Em to ni takvi krimen, kaj se z toga splati takvu larmu delati?
Kupite fijolice, su lepe, friške.
Zasadil sam pelcera od sliv, se bu morti prijel.
Cvika me v križima.
Pelcal sam se proti gripi, ipak me je hapala, sad pa kurim.
Kaj tak dugo heklate po telefonu, vas buju impulsi pojeli.
Ti su fundamenti tak jaki, buju i petkatnicu zdurali.
Vetar je tak puhal, da sem se bojal da bu mi krova otpuhal.
Kog si vraga sve to skup zmešal, gdo bu zdaj to razmešal.
Če zmesiš testo z malo putra i jenim jajcem, potem pustiš skroz flajšmašinu z modlom, dobiš čist fine kekse vam.
Su se žohari nakotili, z nikakvim giftom ih ni za fundati.
Letiš okol kak muha bez glave.
Da si ftekne rinčice si je dala vuha zbušiti.
Tak se, z bolšom polovicom skregal, da celi tedan imam tihu misu.
Če ne rabiš več, deni štokrl i partviš na mesto.Zakaj delaš ruml.
Zemi kladivec i jen čavlek, pa obesi onu sliku kad si se firmal.
Daj, prosim te, čkomi, skroz falš pevaš, imaš potumplana vuha.
Puba, nemoj špricati po badecimeru, buju kahle skroz flekave.
Stani se na štokrl, deni gore mali šamrl, pa buš dosegel onaj tegl.
Spremi sve špenadle i rajsnegle v nekakve škatulice, da se okol ne potepaju.
Kad sam štemal zida, začas sam prešel na drugu stranu van.
Krigl pive s konjakom v štamprlu, je omiljena pijača v Švabčiji.
Cug mi je pobegel, al karta je v žepu i bu došel drugi.
V špitali su mi nogu naravnali i v gips metnuli.
Danas tak hajcaju, da sam skroz zašvican.
Se pokri z tuhicom, ti nebu za noge mrzlo.
Sve cene skačeju samo gor, a niš dol.
Če si bela vrana, il pak črna ofca, na isto ti dojde.
Mi se pak od soldačije nismo videli.
On vam je, onak med nam povedano, jen drekfreser.
Pardonček, oprostite kaj štentam, ste vi išli v tancšule pri Koronelici?
Stare novine šparam, se v tim cajtungima posle najde svega za pročitati.
Imam jenu staru šrajbmašinu, kaj nema “š” ni “č”.
Kakva si mi pa ti ženska, te se nigde nesme pipnuti?
Kaj smem prositi za jen tango, gospodična?
Ja ti plivam kak sekira v vodi.
Sam si fajn faširance z porilukom naredil.
Kak je fajhtno ovo leto, sam curi i curi. Ni prav sunca za videti.
Ova mala ima sve “ajnc A”, sve kak treba, tam di treba i kolko treba.
Z klamfama sam plafontrame fest priheftal.
Imate za gablec nekaj, kaj morem jesti z žlicom.
Kaj je treba takovu larmu delati, pa se niš prav ni zgodilo, so sve ofce na broju.
Koga ste pak danas z rende zele?
Daj mi jen dim.
Da znaš, niš i niš ostane za navek samo niš.
Kaj su ti omama i otata Agrameri?
Vam furman to z platonom otpela za male nofce.
Na Potoku sam se rodil, na Kaptolu pak v školu hodil.
To si more samo za vuho fteknuti,to ni za niš, je rok stekel.
Kaj taj stari osel z sebe bedaka dela?
Me držiš na lajni,- kak pesa, puščaj me k miru.
Gdaj su Omica hmrli?
Samo peneze fehtate, dela se primite.
Treba pri susedu holclag v red deti.
Ž njim sam, samo vraga za rep potegel.
Prešla je baba z kolači.
Prijatel Štef se fundal z gasom.
Kaj taj veš z peglom tulko gladiš, treba malko pritisnuti.
Bi se šmajhala, kaj ne? Ja bi se rad toga dela prijel, al nemam cajta. Se sutra javi.
Su mi se falde na sošu zgužvale. Taj materijal ni za niš.
Bila sam na placu, puni mi je ceker zelenja.
Za 10 kun dobiš vekericu kaj ide i zvoni.
Su mi švimhozne knap, il su se one stisnule, il sam nahital koju kilu.
Se ne briše nosa z rukavom, imaš sahtihl.
Tak ga je štrom stresel, da je kmalu hmrl.
Štef se malo nacugal, opal z tavana dol i praf hrbet natukel, je malo falilo da ni papke otegnul.
Boli me trtica, ne morem sedeti.
Kaj držiš taj čik v gupcu, buš hitro v ilovači končal.
No, sad sam v sosu, misliju svi ,da sam nofce dobil.
Samo mi je malo trebalo, pa bi, ni kriv, ni dužan v cajtunge došel.
Krigl pive sam na eks v požirak zlijal.
V reštu nisam nigdar bil.
Se ta kobila riče?
Zakaj taj pes tak reži, kaj grize?
Skril sam se v mišju luknju.
Za koga ti drugaš, za plave il za bele.
Peneze ni na cesti za najti.
Si dešperaten kaj si peneze zgubil.?
Hitite to v koš.
Si bil na špici?
Sad se svi sprdaju z mene.
Kaj frflaš, polahko reči da te svi razmeju.
Pardon, ak smem reči, stali ste mi fest na nogu.
Ta ti cev flisa, tu bu puknulo.
Deni si onaj kapricpolster pod glavu, buš bolše spal.
To je tanko kak flispapir.
Okruglo, pak na vugel
Šufnudle z orehima sam rad jel.
Kaj nemaš kaj delati, sam ideš od vugla do vugla, pa nazaj.
Zmeti to pod tepih, se nebu videlo.
Maleri su tak lepo ofrajhali stanček.
Kaj ti tu delaš,- dotepenec jedan.
Zemi si fiškala,- tužil te bum.
Si štrkljav kak štokfiš.
Cinkaroš jedan, Juda Iškarjot.
Kupil sam fini štof i cugeher, bum si ancuga z lajbekom po meri dal narediti.
Tati su nam odnesli sav šmuk, eringe, zlatnu dedekovu vuru,escajg i još puno toga.
Se bolše ciganski voziti, nek gospodski peške hoditi.
Sam slučajno hitil čik na pod, babe su mam kak vrane začele graktati.
Oni ti prah i smeče samo pod tepih zrivljeju.
Sam si z lagva malo z šlauhom potegnul, pa me zanaša.
Prešel je on fehtaroš z verglom.
Če još jednu takvu blezgariju napiše, sofort bu zletel z posla.
Takav knedl bogme nemrem zgutati.
Vlovil si me na onaj stari štos, na koji sam več opal.
Pa zmucaj to, da znam kaj hočeš povedati.
Kaj mi samo taj drobiš delite, bu zgledalo kak da sam na mostu fehtal.
Tak sam se straha navžil, sem skorom pun tur imal.
Taj me je tak cmoknul, da sam bil skroz slinav.
Da nis imal šalabahter, trknul bi na testu.
Tak sam se zacopal, ne morem videti felera na njoj.
Zakaj toga Pepeka svi tak preštimavaju.
V Savi smo negdarr cvergle pecali.Grizli su kaj ludi.
Smo doma v dvorištu imali cvergl kokicu i kokota.
Skorom me je kača vgrizla.
Furingaši posle posla pijeju, a kojni zobaju.
Imamo fajhtnoga veša, bu ga pikec prijel.
Zapri vaserlajtung, voda curi.
Oni se grijeju z gasom.
Buš bogme klečal na kuruzi.
Si sedel v magarečoj klupi?
Te zgazim kak žohara, pojem te na gulaš, klipan jen mam mi zgini z očih.
Kakav ti je to ancug, zglediš kak halek.
Nogavice su ti kratke, kak da si v vodi stal. Moraš iti šnajderu.
Bumo sve te žohare i ruse fergiftali.
Kaj se taj norc kak paun napuhava, kaj misli kaj je on.
To ni pravi broj, to je pemska cifra.
Spet je jen tipfeler v tekstu. Em pazi kam prste mečeš.
Je, kmalu ti dojdeju cajti, da ti se i hausnumere zmešaju.
Brzo si ga zemi, dok nebu kasno, jer penez ima dost, a cajti ti samo letiju.
Mu je prokurist z penezima zginul.
Buš zajel i zapil sve peneze.
Z tim kaj sam ti sad platil, smo se praf zglihali. Sad smo kvit, kaj ne?
Sad kad smo kvit, ne dobiš od mene ni filira.
Gdaj prideš – pridi,- mamo rad gdaj prideš.
Kupite fijolice, jaglace, gerbere i jorgovane,- tak su lepi friški.
Če te klopim po tikvi, se sloziš na pod kak colštok.
Kad se zalaufam, idem kak damfmašina.
Kaj si tak štolc, poštirkano zglediš, se spusti malo dol,- med ljude
Deca, nemojte se hincati,- dedek spiju.
Nije važno kaj se veli, nego ko kaj veli.
Jej polahko, se buš zahliknula.
Potem te čuške sam ostal paf, kak kipec.
Tebi pa zbilam nisu sve daske na broju, il ih je preveč, il premalo.
Deni Pepa vodu vrit, buš skuhala kavu, je sused Štef došel.
Zakaj se vi furtum furite, se vi nigdar ne kesite.
Kaj se tak puklavo držiš. Daj se zravnaj.
Ta je cura tak duga, da je moreš kak colštok složiti.
Zakaj mljackaš, jedi tiho.
Taj ti je mantl malo kurtav.
Dobil sam kušlec.
Dala mi je cviki pusu.
Zemi si svoj pinkl i zgini, da te ne vidim več.
Krepal nam je cucek.
Ne pehaj me.
Ždereš kak pajcek.
Gospon, kaj ste vi po celom telu tak kudravi?
Taj je maček kusav, nema repa.
Bi vi morti mogli vašu jezičinu malo prikurtati?
Tiči su mi grozdje pozobali.
Zakaj ste prokšeni, nemojte opet frocati.
Danas sam se zbiljam nahorbal.
Tu nemrete skroz, to je slepa ulica.
Potrl sam čašu.
Posle bažula mi se aufštosa.
Tak me je sunce sfurilo, da sam črleni kak rak.
Nahrdal sam kak žuti.
Si nagrabusil, kaj ne?
Imal sam maler, ftrgnul mi se aufhenger.
Treba samo cajta zeti, v miru božjem to poiskati, itak v tom krameraju niš nebumo našli.
Buš bogme tancal kak bum ja svirala, drugač buš videl svoga bokca.
Baš si šlampav, imaš zokne v dve farbe. Jena ti je braun, druga pa grau.
Hočem prček, pišek il biškupa, rad hrdam kosti.Bocu pak tebi pustim
Kaj si vuši trebiš?
Stekla si kak vrag, zemi si mitl, pa se malo zmiri.
Nas kak decu nisu tak šopali i futrali, kak ove mlade. Ovi sad rasteju kak glive.
Imam dečeca kaj ne more skroz vrata durh, mora iti šif, su mu ramena prevelka.
Ti si baš jen trotl.
Povej mi, zakaj ti tak račlaš.
Si čital v cajtungima, kak je ona puca vgrizla pesa za vuho.
Budi fro da te briftreger pozna, drugač pismo bez hausnumere nebi dobil.
Sam se komaj z toga dreka van zvlekel.
Sve ste zbrkali, se nezna kaj je naprej, kaj nazaj, kaj gor, kaj dol.
Žmugler ostane žmugler i tu se niš nemre.
Sam se kaj drv nacepal.
Se stal od mrtvih.
V kmici sam, su mi vuru od štroma precvikali.
Če on huncut peneze dva put obrne, mam druge zaradi.
Se pri nam pove:”Daj nam Bogeg zdravlja i Marija penez!.
Se ni niš hitro, kam bežiš?
Je pri susedu Francu bil ogenj, mu je holclag zgorel.
Ste taj kruh na same frtale zrezali, ko bu to jel.
Kaj ti noge švicaju, tu tak jako po švicu voha?
Šmrklivec jen, hitno doma il ti bum vuha nategnul.
Nemojte krpe skroz obloke stepavati, stepavate po ljudima.
Tak me cvikaju kolena, bu kiše.
Takav heksenšus me je zgrabil, nemorem se zravnati.
Ove pa zime nisam z gripe prešel vam.
Hripam kak kojn.
Z nosa mi curi, kak z vaserlajtunga.
Več sam pet sahtihlov danas zmočil, curi mi, pa curi.
Ste se vi pelcali protiv gripe?
Sam se tak poskliznul na ledu, da sam levu ruku v laktu ftrgal. Sad sam v gipsu.
Bog budi z vami, pa kaj to povedate, to ni tak bilo. Zmišljate!
Znate, da se med nama veli, da su v laži kratke noge. Vi bute kmalom po kolenima hodali.
Em vam nisam kriv, ak niste imali praf. To nis ja rekel, nek vi, pa sad ližite.
Ja vam tu zbiljam ne morem pomoči, pa nis ja Boga za rukav vlekel.
Cimerhere je dobro imati, samo ak preveč ne larmaju.
Svaka škuda kaj z strane pride v hižu je dobro došla.
Em si stekli, kak hudi pes.
Kaj se taj pes da šmajhlati, me nebu vgrizel?
Svaki je pes kak špigl svog gazde.
Čega pustiš da ti se popne na glavu, v času buš ga imal na glavi.
Je svak kovač svoje sreče.
Su štacuni zaprti, je inventura.
Nosiš čist poštopane sokne.
Zakaj si tak raskuštran?
Z tim hozentregerima i lajbekom zglediš kak fičfirič.
Kaj to črčkaš po teki?
Pimzlaš bez veze, z toga i tak nebu niš.
Zdaj buju štacuni v nedelu zaprti. To je novi befel.
Svleči taj zamusani fertun.
Ja doma rabim samo braun cukor.
Zakaj se danas sva deca tak dereju i kričiju? Kaj su od silnih deci, ili bol rečeno kilobela skroz oglušila?
Maturanti danas svoju zrelost kažeju tak, da razbijeju 20-30 tramvajov i busov. Mi svi to lepo gledimo, iz svojih žepih plačamo, kaj se deca veseliju. Se pitam, smo mi svi skup pri zdravoj pameti, il smo i mi ponoreli?
Bog i bogme, to nebu sam tak prešlo, to bute vi skupo caltali.
Si fakin, si vragu z torbe pobegel.
Si bled kak krpa, čega si se strašil? Si duha videl?
Celi vek rintam, za to malo penez. Se sam sebi kak norc dojdem .
Puna si šmuka, kak Kristbaum.
Kaj tak farbaš, il pa samo šaraš. Nariši več nekaj pošteno.
Donesi mi štoplciger z ladla.
Si sve štople popukal?
Z starim si cajtungima zakurim, da se malo stoplim.
Oblekel si je novi ancug, štirkani kragn i manžetne, drap glaze rukavice, špancirštok v ruke, črleni klinček v luknicu na reveru i tak je zrihtani naš damenšmeker prešel v lov
na nekaj novoga.
Kaj bu, ak Croatia v finišu bu na petom mestu na tablici? Niš nebu, meni je Hrvacka navek na prvom mestu.
Kaj stojiš kak kipec, geni se nekam.
Kaj furtum samo fehtate, pa nisam peneze v podrumu štancal.
Si se potboltal na taj šank, kak da se bojiš da se bu prehitil.
Sva leta študija bil sam cimerher pri jenoj, čist fajn milostivici.
Sam te prešel, kaj ne?
Pazi se ga, taj ti ima duge prste.
To si jelo prekuhal, se keli kaj klajster.
Deni si trputec na prst, bu ti gnoj zvlekel.
Zvleči lojtre van, idemo gor.
Svleči te škornje, klepečeš kak kojn.
Sve kaj got ti velim, sve pozabiš. Kaj ti imaš v glavi, sol il mozek?
Potepenec, gdi si bil, te nigdi ni bilo za najti?
Kaj se furiš, em nisam niš naredil.
Bu te šlag trefil kad buš videl gde ti se bolša polovica fuca.
Kaj me ti frajeri hočeju žednoga prek vode prepelati?
Sam kak dečec moral v kutu stati.
Za Boga miloga, nemojte mi pozabiti kupiti šlafmitle.
A, sam te fkanil kak šmrklivca.
To je posel za bedake.
Ti se v to razmeš, kak prasica v astronomiju.
Kaj se buš za maškare nalarfal?
Pa ne moraš baš sve birtije v kvartu obhoditi.
Nove su mi špičoke jako knap.
Tu su češnjovke jako šarf, al je jeger fajn.
Taj ti mesar ima dobro zelhano meso.
Salcštangli su fini, al meni su pereci bolši.
Si šmrkav!
Kaj zjakaš? Si vudren?
Moreš si pero nekam fteknuti.
Kaj furt fehtate, gdaj bi svima daval, bi me brzo v kompaniju prijeli.
Si podboltal taj šank, kaj da je telegrafštanga.
Sam te prešel, kaj ne?
Pazi ga se, taj ti ima duge prste.Ti nekaj mazne, da nebuš ni občutil.
Svleči te škornje, klepečeš tak, da se ne more spati.
Kaj ti god velim, sve pozabiš. Ne moreš samo na norije misliti.
Potepenec, kam si zginul, te ni bilo najti. Te prek jenu vuru tu kak bedak čekam.
Ne morem te durati, sve si mi žifce popil.
Gdaj bu steklina z tebe zišla van, buš morti došla sebi.
Je pri meni bilo tulko žderila i pijače, da sutra nebumo obedvali.
Tebi su vure odbrojane.
Za to kaj reči, nemaš petlje. Je treba imati kuraže.
Dajte, prosim, maknite tu ambrelu, mi voda curi v cipele.
Se primi za gelender, ovak buš prek štengih opal!
Si se ti, kak dečec, vozil na pulferu?
Su mi čvorki svo grozdje pozobali.
Kaj se šmajhlaš, kaj trebaš nofce?
Si malo zglancaj cipele, si šlampaf, em nisi po blatu gazil.
Trotl jedan, pa opet si to falš naredil.
Taj ti se komad zišel, to je za hititi.
Halek bil i halek ostal, nigdar nebuš gospon postal.
Glej praf, kaj se vraga furt obrčeš?
Kak si pak ti štrkljav.
Nemoj biti prokšen.
Ti imaš ikserice, a brat ti ima okserice.
Nemoj, prosim te, drobiti kaj got.
Krivo hodaš, poglej si pete kak su ti krivo pohabane.
Kaj ti drukaš za plave, il za bele? Ja sam za one z kockicama.
Kibic drži gubec.
Ta je ženska jako bisig.
Geni se nekam, celi dan samo landraš bez veze.
Krafni moraju imati braun rajfn.
To ti nemorem reči, si jezika pregrizem.
Veliju za nju, da je lahka ženska.
Kak si vižlast, se svakam provlečeš.
Kaj me, kak staroga osla, za nos vlečete.
Ova cura ima kečke, ona druga je lasi v punđu zrolala.
Tak si šmucig, kaj se ti opče pereš?
Kaj šnjofaš okol, tu penez ni za najti.
Daj stresi par sliv, moreš i par jabuk, bum naredila cvečkenknedle i apfelštrudl.
Sam si dala narediti dauervelne, bu mi frizura dulje durala.
Taksi nas je vozil uzduž i poprek, samo da bu vekša kilometraža.
Zapri eslingere, mi sunce v oči tuče.
Smo jučer kemiju i gombanje markirali.
Dobil sam topa z matematike.
Smo bogme za maturu štrebali kak mutavi.
Sam čamil v kmici i mrzlo mi je bilo.
Ja sam imal v rukavu šalabahter, mi je pomogel.
Kaj tak navek delaš, il je to tvoj kapric?
Zakaj delaš faksne?
Kaj imate klopotec v trsju, da vam tera čvorke?
Taj šalter gdi stojite ni pravi, onaj v vuglu je onaj kaj iščete.
Zemi colštok i zmeri tu luknju.
Bogme sam kaj cajta zgubil v soldačiji.
Ni vam sve tak fajn kak zgledi, to je samo politura zgora.
Na koju stenu bi hteli da vam zmontiram taj venecijaneršpigl.
Je dragec moj, prešli su dugi cajti kaj se videli nismo. Sve se je zmenilo, a ni ti, a ni ja več nismo kak smo negdar bili.
To kaj imaš na sebi je jako šik. To se sad nosi.
Sve sam prekopal, sve sam preiskal i premetal, al tog zgubljenog vraga ne morem najti.
Kak ste me začeli tupiti, sam komaj došel sebi.
Velne su mi čist popustile, bilo je jako fajhtno.
Na tom sam se šodru sav zgulil.
F toj sam se kmici skoraj zgubil, nis znal gdi sam.
Nemoj se cifrati i tak zglediš kak stara frajla..
Rad jem šercl, če je friški i reš.
Če te ja pustim čez prste, buš mam videl kak se frčeju cigaretlini. Te ni mama nebu poznala!
Daj mi samo jen dim.
Furtom nekaj fuliraš, me pelaš kak medveda na žnori.
Se buš sel, il ostaneš stati?
Kaj z tim pimzlom vlečeš sim pa tam, tak nebuš nigdar fertig.
Če te maznem z hakmeserom, za jednu si vuru mrzli.
Prokleto sam se našpranjil.
Bu mi se glava raspuknula.
Tancali smo celo Staro leto.
Nisam praf ni došel, mam su začeli kričati na mene.
Fali mi prava reč, da velim kaj sam htel reči. Fali mi šlagvort.
Ta ti ploča ima kracere, falš svira.
Hozentregeri su ti prekratki, su ti hlače kurtave, kak da si v vodi stal.
Kaj gledaš v mene kak telec v šarena vrata. Pa me znaš kak zgledim, nis novi.
Prodaješ zjake, kaj ne?
Zemi malo gajsta, deni na flek i sve bu sfurilo.
Kaj se drečiš kak cvilidreta, pa nisam htel tak jako vudreti.
Kakav je to ruml, rajmeraj i krameraj, kaj je to kotec il kaj?
Omama i otata su imali hižicu v Trnju. Več su dugo gor, v ilovači.
Sam mu figu pokazal i jezika splazil.
Kaj je taj radič žuhki?
Vani lije, fajhtno je, sam pokisel do gač.
Zbegel sam zbrku v prometu.
Bogme toj metli nebuš zbegel. Se deni v red dečec, ne moramo tvoje norije navek trpeti.
Na kipučoj rajngli sam si prste sfuril.
Denite koju kunu v škrablicu za siromake, nek im se najde.
Imaš celu torbu drobiža, kak da si na mostu stal.
Fala vam lepa. Nebum danas zel čvarke,- post je.
Celi dan zdihavaš, kaj si betežan.
Si se nacvrčkal? To ti dojde kad malo jače potegneš.
Cvika me v križima, se nemorem praf ni sesti.
Se moram malo fehrati, vruče mi je.
Na koga si se pa ti vrgel. Nisi ni na tatu, bogmeš ni na mamu. Zgledi kak da si susedov. Praf na njega vlečeš.
Serbus amice, kak si mi kaj,- em se nismo videli pet vlaških let?
Kaj si pod kuratelom, da nesmeš z menom ni na gemišt?
To ti je placet, to tak mora biti i nikak drukče.
Je moj prijatel ščera v kavani osamdeset letnicu proslavil. Bogme je lepa leta prek pleč prehitil.
Kaj su te šinfali oni drotari?
Danas mi je teški kacenjamer pri duši. Ščera sam malo preveč potegnul. Si cajti pijače prešli, leta su tu i kapacitet je majnši.
Se ti za tvoja leta još fajn držiš. Još moreš cure nateravat.
Bogme, još nis skroz zahrđal. Da pozabim, pozabim, al mi nekaj v glavi ostane.
Več ni tak mrzlo, se more durati.
Se pove, da po zimi sunce ima zube.
Za praf, ja to nisem tak mislil, najte sve za zlo zeti.
Ožmekni taj veš, ovak nebu nigdar suhi.
Kaj je to z lugom oprano, da je tak belo?
Tak se jen gospon ne ponaša. Vaš je fah, zgledi mi, proščarija, a to nemam rad.
Nema više furingašof, kaj su vam za male peneze šok robe prepelali.
Je, kaj se pak more, ti su cajti prošli. Nigdar več nebu, kak je bilo.
Je, milostivica draga, kaj se čudite da je matovilec dragi. Se moram v tri vure vjutro stati da ga zberem, platiti kartu za sebe i ceker v tramvaju, placovinu na tržnici i kad sve skup zberem, tuliko dojde.
Na proštenju pri sv. Ksaveru bilo je svega. Ringlšpili, vrtulki, medičari z kolači i gvircom, pečenice i šindelbratni, sam kaj peneze tam nisu nigde delili.
Si se skorom vrnul z rajže, kaj te bu skoro kaj za videti?
Taj posel ne moreš delati sedečki, to se dela stoječki, a i tak je sve falš, delaš sve naopak.
Deni šlifere v komodu, gdi im je mesto.
Kog se vraga kregate, tak i tak ni jena ne popušta.
Pušča vam guma, - gosponček.
Još malo, pa moramo iti, bu hitro kmica.
Za tog bedaka borem nebum štirkanu košulu oblekel.
Mala Micika mi je tak fajn apetitlih, dok mi je ona debela Dora unapetitlih, tusta i špekasta kak šopana pura.
Kaj smo si nas dva več popili bruderšafta?
Na toj ti jakni treba priheftati pelc na kragnu, pa z strane metnuti cvikl, pa bu mam bolše zgledala.
Kaj pljugaš još, il si končal?
Gucni si mali pajdaš, bu ti mam lepše.
Sliniš kaj dečec, si muško il kaj si?
Imal sam kajsusn, pa su me starci poslali v brege na friško, da zrak promenim.
Po dugim letim su se zbrali pajdaši, kaj su skup v V.b. klupe glancali.
Sam si prijatelom jen škropec spil.
Štrikam mom Štefeku sviter, trefila sam jeftino dve štrene vune v dve farbe,delam ganc ajnfah, cvaj glat, cvaj ferkert z malom pasicom dole.Bu lepo zgledal.
Su te lubenice fajn slatke,kak cukor, sam su pune puncate koštic.
Naj oprostiju kaj vas štentam, dajte mi samo hip časa, bum hitro cak und pak fertig.
Sam se, bog i bogme fest zašvical, kaj da sam dva fasla pive v zrak zdizal
Sam se ščera prežderal grenadirmarša i krautflekerla.
Pa kaj to vraga delaš? Ta šnita vuršta je kak flispapir, moreš skroz nju Sleme videti.
Fercihtam na tih par filira kaj si mi dužan, to je tak malo penez da morem zdurati.
Deca, sad je šlus z tim hincanjem, em nam buju, od vaše graje, vuha spucala.
Če se fundaš, itak nebu velke štete, bu jeno mesto fraj.
Su jajca skupa, kokoši ne neseju.
Sam bil v špitalu, su mi žučnjaka zvadili. Veliju, da nis več v komadu.
Sam imal malere v hiži, da ti je videti kakvi su krameraj naredili.
Kak taj cucek ima klempava vuha.
Si črn kak vuglen.
Se ne more sim,- se ne mora tam,- pa kam se onda more.
Kaj se buš skorom dala onduliratiti.
To ti je koli-toli v redu.
Su mi tati tak pomeli hiži, da niš ni ostalo.
Nebu dobro, ni kiše. Ničeg nebu.
Kaj denes tak zvoni zvoniju, je kakšni svetec?
Se negdar popevalo:”Regiment po cesti gre!”.
Pajdašija za navek ostane pajdašija.
Sem zlajal kaj ni treba, pak sem sad v riti.
Čapal me je heksnšus, ne morem se genuti.
Ste gdaj jeli rajsauflauf?
Ciferšlus mi se potrgal.
Štimung baš ni kak nekad.
Blutdruk mi baš ni v redu, mi skače gor, pa dol.
Nama svaki teden dojde bedinerica, kaj sve malo v red dene.
Kaj su si agramerski fajnšmekeri pri Jegerhornu znali prste oblizavati.
Su gableci pri Jegerhornu bili po celom gradu znani. Perkelt, rajžlec, il pak vajngulaš.Sve je to bilo tip-top.
Smo se špekulali z staklenkama, dok nam ih fakini, kak gradsku placovinu, zeli i odnesli.
Drobiža nemam, a debele peneze ti nedam!
Si tak stekli, da te fergiftal bum.
Hausbeziceri bogmer dobre nofce pobereju.
Zglediš kak dume August!
Holcimer nam je v redu, treba je samo par klaftri drv kupiti, pa se bumo hajcali.
Mi je šos malo knap, denite mi cvikl otrag.
Kurim z gasom.
Si denem kapricpolster pod glavu i v hipu spim.
Z kloferom smo tepihe sklofali. Su kak novi.
Po gradu ni za iti, je čovek na čoveku.
Reči bolšoj polovici, da mi je jučer onaj fajngeriht baš šmekal. Moji komplimenti!
Bažulcušpajz z geršlom su zvali ričet. Se rad jelo z klobasom, il buncekom.
Imam fest masne lasi.
Neznam za kaj, al mi lasi nekak hitro opadaju.
Glediš v križ.
Češnjovke su fajn hude.
Gdaj je pri jelu sve skup zmešano, veliju da je cušpajz.
Kak dečeca su me na nulericu šišali.
Smo nosili pumphoze. Če su bile duge, si dobil hozentregere.
Za iti na Sleme su bile gojzerice, il pak hafrlice. Su se pekli šindelbratni.
Lepi su bili cajti, gdaj se gemitlih živelo. Se nigdo z svojim bogatstvom ni napuhaval, su i jeni i drugi lepo med sobom živeli.
Pesa treba na lajni voditi.
Je telica breja?
Nema friških jajc, em kokoši ne nosiju.
Bu huda zima veliju.
Se sused Štef gol golcati po terasi španciral. Se sprehajal kak Adam.
Kak mala deca smo imali štramplice z žepekom.
Se veli da je bil v Adamovom kostimu.
Je zmenil, dan za noč.
Su ga starci fest harili.
Mu se vujec Lojzek zval.
Je stari Štefina bil fajn muž, svud ga je bilo.
Se ne splati za nega reči nucati, je več pohaban i za niš.
Mi ga je žal, je bogec.
Ta ti je frajla bogmer fletna na jeziku.
Kmica je, idemo domov.
V štigenhauzu ni prsta pred nosom za videti, je praf kmica.
Sam si malo pridremal.
Mi takve kak ti, v stran kak škart hičemo.
Se dam škopit če znate kaj je delala persona kaj su je zvali – vincilir.
Kaj ste več deli vugorke v kis?
Špajscimernam je prazen.
Su mi strunule veterlajsne.
Kaj je preveč je preveč, ni moči ni zmaslom zdurati.
Ješ rad ajngemahtec?
Sam se skorom v malo vode ftopil.
Ne morem se stopliti.
Gospon šef, kaj morem dobiti kaj foršusa, bute mi poslem apcigali.
Če te zemem na zub, nebuš dobro prešel.
V cajtungima pa svega vraga našrajbaju.
Fiškali ti buju sve nofce zvekli.
Gdi nisu fundamenti v redu, ni hiža ne more stat.
Nemoj tam iti, su tam samo šegrti,kalfe i soldati.
Su me snubili, al se nisem dal žeden prek vode prevleči.
Most mi se klima.
V luft kupice pajdaši, em je Štefof hohcajt.
Sluga sam pokoran, milostivica, kaj bi kaj trebali?
Sam bogme nosil gače na štapu.
Gdaj ti se potrefi, sve ti glat ide, a gdaj je peh, ne moreš z toga van.
Se buš zmiril, gdaj buš v dva metra ilovače gliboko.
Sam se fest zaštental.
Nemreš imati i ofce i nofce.
Sam tancal z jenom fajn feš curom. Morti bu kaj z toga.
Mi cveče nekak ginga. Velim mom Štefu,- nek krepa, il nek raste.
Smo sčera prijatela Franca pokopali.
Nekaj drglam, bum videl kaj bu z toga zišlo.
Znaš, kaj se mene tiče, moreš me imati rad.
Moreš mi puhnuti funt perja, - znaš več kam.
Pa kaj si pak ti misliš, pa nis ja nore glive jel.
Si morti misliš, da sam kak dečec vesla sisal?
Em nismo nas dva skup krave pasli.
Ne moreš mu verovati, furt je v oblakima
Moram si zblajhati lasi
Kaj voliš ti pohance?
Nosiš gege?
Kupi nam kostajne v škarniclu.
Ste včera čagali?
Si ga baš zaribal.
Daj mi picekovu bocu.Ju imam rad.
Kaj je pes kakal?
Kaj si zaspal, ne čuješ?
Otpri geldtašn i daj bokcu koju škudu.
Hlače si moraš z mokrom krpom speglati, bu ti glanc otišel.
Napelaj mi pertle v cipele, kaj ti ja to ne morem.
Njemu baš v životu nisu cvale ruže.
Kaj ti deneš nadigač v kolače?
Živci su mi čist hin, sam kaj na iglama.
Na vuglu je tramvaj ausglajzal.
On baš ni bil blizu, gdaj se pamet delila.
Zišla mi se tinta v filfederu.
Ausgus v badecimeru mi se zaštopal.
Ti baš nisi široke ruke.
Se držiš kak mila Gera.
Dajte mi mericu kostajnov.
Si cušpajze pri Bugaru kupil.
Francekov dečec je pljunuti otec, nema niš materinog.
Se gegaš kak raca.
Pak smo se skupaj zišli.
Jezuš Kristuš, - za pet ran Božjih, zakaj se strašite, em smo došli gratulirat.
Kaj si, - Pentekov pes, il kaj, zakaj hodiš za menom?
Su mi se zišli prezli, ne morem delati pohance.
Ti se girtl vleče po podu.
Našel sam žnoru i sve v hipu zgotovil.
Buš se na pertl potepel.
Fkanil sam drota.
Ostal mi je knedl v grlu.
Ftrgnul mi se gumb na kragnu.
Imam gihta.
Kaj ti gevihti praf tehtaju?
Sam ščeraj jel bazlamaču z šlivovim pekmezom.
Sam se tak splašil, da mi sad stoji kak knedl v požiraku.
Kaj se stepavaš kak pes.
Kaj tak dahčeš, kaj si po štengama noril?
Sam si z zubotrebcom skoraj zuba ftrgnul.
Si moraš mustače mal prištucati, sami brki su te za videti.
Lancmani nismo, al jargangi bi mogli biti.
Smo kak mala deca špilhozne, z žepekom v sredini, nosili.
Je kmica kak v rogu. Ni prsta pred nosom za videti.
Smo pri Štefu ščeraj tak ružili, jeli, pili, popevali i tancali, al harili se nismo.
Mi je jena lepa puca , tak fajn kušlec dala.
Ne mudi se nikam, em mamo cajta.
Buš mi veterlajsne na bajti priheftal, zabijem ih potem lahko sam.
Z biciklinom si hitro tam, bol nek peške.
Daj si spusti hozentregere, ti hlače stojiju, kak da si v vodi stal.
Kaj su ta dva dečeca cvilingi? Su kaj jajce jajcu glajh. Ih ni za poznati.
Tu je ziher negdo pri tom prste imal, ne morem najti one zlatne manžetnknopfe kaj mi je onkl Lojzek šenkal.
Smo v soldačiji obojke v škornjama nosili.
Kaj dojdeš gor, il se ja spustim dol?
Kaj je bila hercig ta mala Štefica v onoj dindrl kiklici.
Zemi jen štiklec, drugo pa pusti meni
Kaj šnjofaš, zemi il pusti!
Sam sčera pri Štefu šnapslali do ob pol noči. Me išla karta,nekaj sam penez pobral. Gdaj smo doma peške išli, na pol puta su nas hahari z letvom po hrptu maznuli i sve peneze zeli. Sam spet švorc - kak crkveni miš.
Da prostite gospodična, sam vam jako najgerih, kaj vi nosite buzentregere?
Rečite mi, gospon, zakaj ste vi mene, praf za praf, na pik zeli.
Sem si to bezeciral, al su fakini otprhnuli. Od svega nebu niš.
To je sve skup jen šmarn. Lahko sve hitiš v stran.
V hipu sam natrag.
To ti je samo tvoj hir.
Tog mi je, svega skup, pomalo dost. Su mi živci pri koncu.
Fajhtnina ti je skroz prodrla.
Sad je opet kandlcukor v modi. Dobiš ga uz kapuciner.
Si to, kak se veli – tip-top, naredil.
Pa nis ja drekfreser, ja zbiram kaj jem.
Si feš, kaj malo jedeš il si šparan?
Hitro zemi, hiti v kljun i beži.
Komu pak danas zvona zvoniju?
Nemam cajta za laufanje. Moram na plac.
Si kupil dečecu kinderbet?
Sam v cajtnotu, hitro bežim dalje.
No, kaj sam te opet vlovil na taj stari štos.
Si je mama dela plet prek križa, joj je bila zima.
Kaj nosiš gege po zimi?
Moraš delati štihprobe, buš videl ak hoda, il ne.
Koglof z cvebama je bil praf fajn.
Imam rad samoborske kremšnite.
Sam celi dan v laufu, sam pol grada obišel i sve zbavil..
Nore glive vam bogme nebum jel!
Su te glive nore?
Jeni su rekli fič, drugi pak drot, a v strahu su bili od pandura.
Gdaj zaltam placovinu, ambrelu, pa počem bu potem matovilec?
Lukeca zemete – finoga, je slatki, pušlek samo 5 kun.
Cug mi bu pobeegel, pa kaj, karta mi je v žepu.
Jeftino dam, samo da prodam.
Zebeju me prsti, je fajn mrzlo.
Zemi jen šluk vode, nebuš več štucal.
Se doma, pred fruštikom, malo gombamo.
Me cvika v križima.
Je danas tulko cajtungov, nemreš znati kaj je praf, a kaj šif.
Pišeju same blezgarije v cajtungima.
Se po našim načelnikima ni jena vulica nebu zvala.
Od drugog se rata pa sim, sam po jednom načelniku vulica zove.
Sve si skup zmešal, tu nemreš več niš narediti.
Bu celo leto kiša lijala, bu fajhtno i mrzlo.
To ti ni za niš, sveskup jen miš – maš.
Šalabahtera mi je profa z rukava zvekel, sam vlovil čistog topa.
Se moram hitro doma, drugač bu mi stara ceketala.
Je tramvaj, mi se čini – jedinica – tam pri Burzi ausglajzala u vudrla v auto.
Z čistog je mira na mene začel kričati. Kak da ga je negdo z mokrom krpom vudrl.
Se z njim ne moreš ni prag spominjati, je gluhi kak top.
Nemoj tam iti, imaju same apfale.
Nemaš tu kaj poštenog za zbrati, sami je šrot.
Smo si, sam malo več potegnuli i nadedili dar – mar.
Kupi si dve štrene vune, ti naštrikam lajbeka.
Hipohonder, se šopaš z tabletama.
Ne pehaj me – nemam žifce za to!
Si žgoljaf i kržljaf kak kakvi bogec.
Napuhni si luftpolster, bu ti lepše spati.
Su negdar pred gradom bile malte z rampama. Se plačala maltarina na sve.
Halt!! Ni koraka več ne narediti!
Kaj ovaj maček ima kusasti i kudravi rep.
Kaj vaša hiža ima lihthof?
Muči! Jezik mam za zube!
Ošmiglal sam šparheta.
Si baš nekakvi luftinšpektor.
Baš si veterhanzl.
Handelman jedan, si vragu z torbe pobegel.
Zakaj imaš šajtl na levoj strani, ti bolše stoji na desnoj.
Treba stola aufdekati, zemite Pepa onaj silberescajg i rozental tanjure!
Smo pri Joži ščeraj tak fajn nažveglali, je osam banki promenil.
Obrni se nazaj, buš videl kakav si ruml ostavil za sobom.
Sram te bilo – šmrkljivec, kaj te je tak mama vučila.
Se mam vidi, da nemaš kinderštube.
Z tebe itak nigdar nebu niš, ostal buš klipan kak si i bil.
Osel bil i osel buš i ostal.
Niš koristi!
Mekni mi se z puta, te zgazim kak črva.
Zlajal sam nekaj, kaj nisam smel, pak sad moram sve to polizati. Nosim pušlek črvenih rožica, bu to morti dost?
Je, - kaj moreš, zdaj z te kože nemoreš van. Buš pak pazil kaj zlaješ.
Pa kog vraga mucaš, povej fletno kaj hočeš i zgini.
Tak me je baba hitno oprala, da sam bez teksta ostal. Nisam praf ni sebi došel.
Sam se z dečkima mal zaštental, pa sad supam jezikovu juhu. Mi bolša polovica zdaj prodike drži.
Kaj, je mir pri hiži? Je tiha meša, il kaj je?
To ni fer kaj delaš, a špinčiš se da si gospon.
Se ljudi za reč, a voli za roge vežeju.
Kaj si to na sebe del, pak kak cirkusant zglediš. Si sve farbe skup zmešal.
Se geni malo, tak buš sav zahiril. Se ti opče gombaš, bežiš il tak nekaj?
Si malo te knige v red deni – dečec, em zgledi kak da ih je voda donesla.
Kaj tebe pamet još nekaj služi? Ja ti pak i hausnumere zmešam i pozabim.
Taj vam račun nebu štimal, su vam se cifre zmešale.
Kaj ideš, il nejdeš, em nisi frajlica, da te bum do jutra čekal?
Nisi na suseda, si čačin.
Zakaj tak trampavo hodiš?
Si štajf, se pusti malo, nebu te pes vgrizel.
Smo ščeraj Štefa na Mirogaju zakopali. Em je lepo živel, grdo je hmrl.
Proleče je prišlo, me križa tak lepo šraufaju.
No, sad mi je zbiljam dost, čkomite – mora biti malo mira pri hiži..
Sam si naredil klopotec v trsju, da mi čvorki grozdje ne zobaju.
Prosim te lepo, daj taj drobiž promeni v debele novce. Zgledi kak da sam na mostu fehtal.
Tak klopočeš z tim klompama, se ne more ni spati.
Em nemorem več tak hopsati – em sim - pa tam, kak tebi na pamet padne,- em nis na feder.
Če se mam ne zmirite, bu harijade.
Pa nis taj ancug na tomboli dobil, da me bute z melom posipali.
Naši maturanti zdaj v zreli život v bezživotnom stanju nastupaju.
Su se beli i plavi ščeraj na tekmi fest pokefali. Su kojem i krfcu pustili.
Si tak hohnazig, kak da imaš nekavi familijencug. Em si najobičniji dotepenec.
Kaj si pak ti misliš, - em nismo skup krave pasli.
Če se mam ne zmiriš, - buš harjen, - zvekel buš krajši kraj!
Poglej s v špigl kak zglediš, žgoljavec jen, te ni kaj za videti.
Glej kakšnu to smešnu frizuru nosiš, - kak da su Vrapča pobegel.
Ni taj posel zate, nemaš gefila.
Smo ščeraj, pred obedom, klapa z kvarta, jeno pol vure tak lepo haklali na jen gol.
Ni mira pri hiži, - klopotec je hip vkopčan, - sam ide – bla – bla – bla!
Bu jutri molda bolše, je novi dan!
Kaj nas ovi hahari farbaja, kak da smo ofce, kaj ne?
Su naši stari rekli: Obečanje – ludom radovanje! Su imali praf.
Sam danas za gablec jel fajn spremljeni rajžlec.
Je danas bilo praf mrzlo, još navek sunce ima zube
Danas je pak fajhtno, lije z oblakov, ni dobro.
Smo se, kak deca znali špekulati, z staklenkama i onim drugim zemljanim. Su stariji hahari kak „Gradsku placovinu“ nam znali sve pobrati.
Sam danas pri „PURGERU“ fajn bažul z buncekom obedval. Bu nočas špijunof. Ih ni za čuti, al se zna da su tu. To ni reklama, to je istina.
Kaj ti je žena v vekslu, - kaj ima valunge?
Letiju keferi, bu leto vruče.
Z keferom se vozim, tram me hezne po haubi, zguli mi štosdemfer, hiti me v kiosk i šlus. Pa nis ja kriv, kaj je tramvaj malko zišel z glajza van. Kaj got.
Ga je cug na mrtvo zgazil.
Te klepnem z peglom po tikvi, buš zvezde brojal!
Danas ne curi, ne lije, - samo škropi kiša.
Se po zimi veli, - da sunce ima zube.
Kaj kaj pišeš, il pak samo prepisivaš?
Z tim drobižom od penez, nemoreš preživeti.
Zakaj vlečeš tu kričavu kravatu i tu drečeču vestu? Zglediš kak halek.
Zapri gubec kad jedeš, da te ni čuti – nisi pajcek.
Buha me je fpičila.
Me je komarec vgriznul za vuho.
Sam si prsta našpranjil.
Špranja mi se zabila v prst.
Nemojte hitati nofce, bujte mal šparni.
Friške kajzerice tak fajn hrustaju.
Ni on krif kaj je takšni, su ga tak naredili.
Če zemeš nofce na kredu, te kamati pojedeju.
Kaj sam negdar rad jel šnenokle i kremšnite. Šaumšnite nisam volil.
Kak su ti apšisal taj lajbek. Još je prije par let zgledal kak novi.
Ti meni kak familija nisi niš,- ti mi dojdeš kak - deveta voda kisela.
Sam si dal lasi prikurtati,- em je leto.
Skurim sam šnicle, su kak vuglen.
Sam pozabil coltati placovinu.
Če nemaš v glavi, si moraš mal noge štrapacirati.
Bum te z kloferom po riti natukel.
Kmalom je hrmla moja teta, kaj je hižicu v Trnju imala.
Kaj froclaš, malo i ti fercihtaj.
Sem danas na Slemenu bil i se friškog lufta nadihal. Mi je celi teden dost.
Ti ona blond fircigerica čist fajn zgleda.
Se nisi niš zmenil, si tak feš kak pri trideset let.
Če smem reči, jargangi si baš nismo, pa bi mogli malo bontona rabiti.
Za Boga moliga, em se pet vlaških let nismo vodeli, te skorom nis poznal.
Prosim lepo, gospon obercalkelner, bi mi lahko jenu bezalkoholnu pivicu donesli, da morem puhati če buju policioti iskali.
Ne morem ti dati, kaj ni sam nemam za sebe dost.
Kaj ti fali, em ti je kak bubregu v loju.
Kak su ti dani ludosti hitro prešli. Bilo je, pa prošlo i nigdar več nebu došlo.
Veliju, da ženske v hiži tri vugla držiju.
Nisam zapraf niš lošeg mislil, kaj sam to rekel. Zletelo mi je.
Kad sam dečec bil dost živi, sam hitro bil harjen.
Vsaka hiža, ima svoga križa.
Si ti nosil šimi cipele?
Nemrem to zliti v sebe, kak v ausgus.
Se nis luk ni jel, ni mirišal.
Sve su rože v kmici iste farbe.
Počem sem kupil, potem i prodam.
Je bogec nahrdal, kaj se more.
To moraš dinstati v dunstu z dost safta, inač ti bu meso žilavo.
Saft mora bi gust i imati pravi gešmak. Moraš deti sve gvirce, bu bolše.
Su same žlundre v tom mesu. To je sve skup jen kvač, kaj si tolke peneze zoltal.
Svaka vura kaj projde, nigdar je več v životu nebuš videl.
Kaj je prešlo, je prešlo i nigdar više nebu došlo.
Če jenu šansu pustiš, nigdar ju više nebuš vlovil.
Z tog sam kvača jedva živu glavu zvlekev van.
Suseda Štefa kukla čez gukrl ko hodi po štigenhauzu gor il dol. Ta pa mora sve znati.
Sad smo moderni, mamo potafon. Stišneš gumb, ja te pitam – gdo si – ti poveš gdo si – sad ja stisnem gumb i - haustor se otpre. Nemore nigdo nuter če ga ne pustiš.
V holcimer mi se mišeki naselili. Mi stare novine v komačece predelavaju.
Kaj bi se mogli nekaj zestati, spitti kavicu il gemišteka i malo klafrati?
Sam prešel mimo i nis ga poznal. Čist je drukši.
Ozebel sam kak pes.
Kaj je hmrl, il je došel k sebi?
Ješ, kak da ti je negdo jalen. Jej polahko.
Je, pri njem se z velikom žlicom jede.
Če se zahlikneš, nek te negdo fest klopi po plečima.
Sam vlovil muhu v letu.
Tiska me kragn.
Su ružili snočka celu noč, nis mogel ni oka zapreti.
Kupi kandlcukor, je zdravši.
To su stari cajtungi.
V nedelu su jegeri šisali po glinenim taubekima.
Šinteri su lovili pese bez markice i lajne.
To je sve tak belo, da mi v oči blisiče.
Tak je lijalo, da su po ulicah potoki tekli.
Veter mi je skorom otpuhal strehu.
Z jednim malim flekom moreš tu luknju zaštopati.
Krif si, makar si lojtre držal.
Klepnem te po piksi, boš zvezde brojal.
Kaj si držal figu v žepu?
Je more tak mrzlo, da sam si samo noge do kolena namakal.
Vugni te kištre, mi smetaju.
Sam fulal, nisam trefil v cilšajbu.
Če buš dobar – sinek, te nosim pišigalonca na Sleme.
Vgrizel sam se za jezik.
Kaj horbaš kak mutav, polakše malo,- dojdi k sebi.
Sve delaš na harmak,- delaj polahko.
Čiribu – čiriba i premetnem te v miša.
Pa kaj si v strahu, em te nebum ni vgrizel ni pojel.
Su naši stari lepo rekli – če dugo zbireš,- ti se trefi da drek zbereš. Zato, če ti puca paše, hitro je zemi, obrni i tvoja bu za navek.
Prosim lepo, nek oprostiju, em nisam htel štentati, al si ipak morem zbrati kaj hočem.
Gdaj ja velim, onak muški, da je dost, ondak je zbiljam dost.
Prosim vas, nemojte se delati važni, se poglejte v špigl, ste kak špenadl.
No, no,- em nis tak mislil kak sam rekel, mi je jezik pobegel od mozga.
Nemojte se srdeti, to i tak nije niš za srdeti,- jutri kad ste zbudite bute sve pozabili.
Nemoj kojnu gledati v rep, kojnu s gledi v zube.
Te su vam race tak suhe, zglediju kak vrapci.
Se nemore reči da te ribe nisu friške, sam imaj nekak sanjarske oči.
Da ti njega čujem kad začne z jezikom mlatariti, mu jezik ide kak verglec.
Briftreger je danas več prešel, nebu več pošte danas.
Če več šaraš z ženskami, šaraj tak da niko ne vidi. Em nisi glumac na bini.
Ak te vlovi bolša polovica da si v kvaru, ti onu stvar bu odrezala.
Su penzičima obečali dužnu lovu još za života platiti. Huraaa,- to bu veselje – če vam netreba.
Dragi Bogek, daj da bu sutra lepo vreme, htel bi se trefiti z Šteficom – si hofiramo.
Glancam cipele, menjam žnirance, sve po deset i mam je gotovo!!
Em sam se ovu zimu nakihal i nakašljal, imal sam , kak se ono veli „ozu“,- ne morem se v tom hipu setiti kaj sam to imal.
Sam kak dečec nosil šarene špilhozne - z malim žepekom na trbuhu.
Se spomniš na ovu:“Tri mesara, muhu klala, muha sim – muha tam, al je ipak vušla van.
Nemreš to sve imati v glavi, - si napravi šalabahtera.
Zmeri tu luknju z šublerom, potem zmeri šraf, zbuši luknju i sve bu pasalo.
Z kladifcom sam se maznul po prstu, - sam sve zvezde brojil.
Kaj se, - vraga, vrtiš kak piškor v loncu!
Se geni nekam, - samo smetaš – furt si na putu!
Je danas fest kmično, bu se zlijalo.
Sad bum vas slikal, - glejte – mam bu – ptičica.
Toga ni več,- to se više ne dela.
Kak se je zval onaj rajf kaj se vrtel po trbuhu?
Nemam ja cajta tu z vami stati i susede oblajavati. Z tim ja nemam niš.
Suseda draga, posluhnite me. Da bi vam betveš bil, onak pravi, treba ga dobro z lugom skuhati, dobro splahnuti, fest ožmeknuti i deti na štrik sušiti. Pred peglanjem ga je treba nafajhtati i z vručom peglom speglati. Taj delajte i sve bu v redu.
Kaj je danas kakšni svetec, da zvona tak zvoniju?
Namojte se žderati, bu po cajtu sve pak na svoje mesto došlo. Kak da niš ni bilo.
Buš, če bu sila i muhe žrl.
Kaj to tolko ficlaš, em ti nebu niš ostalo!
Zbegel sam najgore, a kaj bu posle – bumo videli ( su rekli slepci ).
Zbogom prijatel, bil si nam drag i rad smo te imali.
Su negdar Agrameri rad jeli šindelbratne.
Mulec, ne plazi ljudima jezika, to je prosto, se to ne šiaka.
Kaj zuriš v mene, kaj sam ti tak šik.
To je pelcama zločestoča, - z tog deteta nebu nigdar gospon postal.
Za školu nis, za delo takaj nis, a tak bi rad lahko živel.
Htel bi lahko živeti, al se dela nigdar ne prijeti. To nejde skup.
Sam glediš v te auslage, itak nebuš niš kupila, pa nemaš peneze.
Ne morem te prijeti, mi bežiš čez prste.
Moraš biti malo šparzam, penezi nam trebaji deci knige za kupiti.
Me tak šrafi i kruli v želucu, - sam nekaj pojel i dobil sernicu pak moram pet put na dan iti na ono mesto.
Je vani tak grdo, ni ni pesa van za pustiti.
Si deni oblok od octa iz jabuk, te bu mam majnše bolelo.
Oni ti obloke z sekirom pereju.
Vučeni ljudi poveju, da ni zdravo jesti čvarke. Ja ih pa rad jem.
Zagrabi z šeflom dvaput, da se naješ.
Prežganu juhu rad jem.
Skoči v podrum po bocun vinčeka, z onog lagva v vuglu. Nali v liternjaka. Se pazi da nebuš z šlauha rakiju potegel.
Nemam rad piti z noge, rajše se sednem.
Treba cajta za sve promozgati.
Če se setim, bum zapisal,- če ne, kad se spet setim.
Pa nebum pozabil, si ja sve zapišem. Kodkad pozabim di mi je cedula.
Komaj sam doma došel, mi trnci po nogami plaziju.
Su kobili deli ham i v tragle vpregli.
Su grofi v goricah imali vincilira kaj je na grozdje pazil.
Moraš paziti kad v gašparu ogejn vužigaš, - se moreš speči.
To se je mleko skisalo!
Je taj puter rancik?
Su kolerabe rubene?
Vužgi luč, ni niš za videti!
Kak su ti kifli gnecavi, nisu niš reš.
Ni kruh ni tak beli, kak bi beli trebal biti.
Gdi ti dojde tvrdo, a gdi mehko „č“? To nebum nigdar nafčil.
Zišlo je sunce, bu za malo kmica.
Se fehraš, ti je vruče?
Se onga z brkima moraš paziti, je ti on nekakvi oberšef.
Ti se kragn zvecal, manžete takaj.
Em ti prst z zokne viri van.
Kaj bi si škornje zglancal, bi mam bolše zgledal.
Je moja mama štrudlovo testo po stolu vlekla, kak da je gumeno.
Skipilo mi je mleko po šparhetu, bu pak jezikove juhe.
Kaj sem starši, to sem majnši. Sam čist prešel vuse. Su mi rukavi i hlače predugi.
Su mi ruke čist hin, ni praf mišičov, je sve mlohavo.
Me je zgrabil heksenšus, - se nemrem zravnati.
Habediere, mladi gosponček, - kak ste mi kaj?
Zbigecan, zrihtan, zglancan, kak da je z žurnala zišel van, gospon Ivek ide v lov.
Veliju, da su zmislili mitle, za kupiti, kaj se zoveju „Morti bu“.
Sem pozabil kaj sam htel zapisati, no čim se setim, bum zapisal, če ne pozabim.
Posluhni mali, - če se ne deneš v red, buš harjen!
Sam su vam igrarije na pameti,- malo se knjige primite. Drugač bute išli v šegrte..........
Kaj svi šutite, kak da ste mutavi?
Te fundam,- zgazim te kak žohara.
Kaj spim ili dremlem, - sem sajnal da sam hmrl. Još me sad zebe
Se kupam, il v moru, il v znoju lica svog.
Je hudo, su zahajcali kak v peklu.
Se svi jedva vlečemo, niz pleča nam znoj curi.
Ni ni Božjeg oblaka za videti, kaj bi kakvu kaplicu kiše pustil.
Dajte hitro krigl mrzle pive, da ne kihnem, denes pa zbiljam kuriju.
Da je morti mojti tog hica mal za zimu spremiti, kaj bi se gratis ftoplili.
Po danu mi se spi, jer je vruče, a po noči nemorem spati, jer je pak vruče.
Neznam kaj da delam, - a ne dela mi se.
Mi je ta naša suseda jako apetitlih. Nebi dvaput rekel – nečem.
Si dobro mesto našel, - debela hladovima. Se ne pretrgneš?
Morete me svi skup imati rad, - ste mi se z zanovetanjem na glavu popeli.
Če čete zemete, najte sat stoga kapelicu delati
Sve to kaj sat lamentiraš, meni – čez jedno vuho nutra, čez drugo pa van.
Su se na vuglu Frankopanske glajzi znucali, ih sat buju zamenili.
Poglej si ancuga, - ti je sav zvecan, zmusan pohaban. Kupi si novi.
Kaj zjake prodaješ? Počem ih tržiš?
Dremle mi se, a je hudo vruče.
Kaj si lačen? Si pojej nekaj!
Si se z biciklinom dopelal?
Veliju, da v toj birtiji točiju, toplo pivo i mrzli čaj.
Taman sam zadremal, kad me je ta ludača z telefonom zbudila.
Kaj sam ti se kaj zameril, da me krivo gledaš?
Glodam same kosti, - kak pes!
Sam pustil malo hajcung, bu bol gemitlih.
Se nemorem z tog dreka zvleči vam.
Me oblajavaju, mi je toga zbiljam dost.
Če šparam, mi penezi dosegneju od prvog do prvog.
Me je opral kak šmrkavca.
Ni dobro z njim posla imati.
Veliju, da je zlopamtilo.
Taj ti važe svaku reč.
Si sve zmešal, kak hausnumere.
Če buš dobar, ti kupim luftbalona.
Počem si fijolice?
Kupite još taj kupček, idem doma.
Morate motor po zimi malo ajnšpricati, potem bu mam prijel.
Nis to kral, da bi to za tak male peneze prodal.
Em nis lude glive jel.
Če ti cajgeri praf kažeju, - je podne.
Nemojte delati kerefeke, - niste več mala deca.
Zakaj si cuclaš prste, to si več prerasel.
Zemi škare si nokte poštucaj, su ti musavi kak raufankireru.
Kaj cviliš, pa nisi z pekmeza.
Si hitro jel, pa si se zahliknul. Morti začneš štucati.
Ti to onak – po domaču – z neba, pa vu rebra.
To lahko zapamtiš, imaš šlagvort – nebuš pozabil.
Moraš si auto dati spolirati, nema niš glanca.
Vlovil sam muhu v letu.
Zahliknul sam se, mi je negdo jalen.
Štuca mi se, negdi misli name.
Ne, to nebu samo tak išlo, mi trebate štrofa caltati.
Pa čujem te, se naj derati - sve sam čul kaj si rekel, pak i ono kaj nisi rekel.
Me je komarec tak fpiknul v lakat. Me svrbi kak sami vrag.
Kaj te komarice misliju, da sam ja rasplodni komarec, da me pikaju kak lude.
Draga, tvoj sam dušom i telom. Moj herc klopoče sam za tebe. Rat te mam, sat i navek.
Nebum v krivu vulicu zašel – imaš moju reč – idem ravno dime.
Poliži taj sladoled, več si flekava, cedi ti se po bluzi.
Se človek veže za reč, a volovi za roge.
Če imate hip cajta, vam povem kaj mi se sčeraj, po kmici, pripetilo.
Ta ženska z takvim glasom tak knaufasto govori, – niš ju ne razmeš.
Se prenemaže, il ne, al mi pomalo ide na žifce, ne morem je videti v živom kipu.
Samo zanovetaš, mi kmalu imam dost – ideš na žifce.
Sve si skup zmešal, sat imaš jenu šalatu, koju ni Bog z maslom nebi pojel.
Ona nakinđurena i nalarfana ženska, puna perlica i drugog kiča, zgledi kak kristbaum.
Kog se vraga ta baba napuhava, kad da je boga vlovila za rep.
Misli, ak ima nofce, da more svud svoj nos zabadati. ...
Bolše ti je, z bedakom posla ne imati.
Su mi vrata prsta prikvačknula.
Ni levo, ni desno, nek praf v sredinu.
Zmeknula mi se noga, v hipu sem opal kak letva.
Zacvikal sam si mali prst leve ruke.
Ožmikni perilek i obriši tu praščariju kaj si naredil.
Si zmeknul z dela kak i svaki put.
Za vuglom ti je jen pajac kaj spelava huncutarije. Gdaj ga vidiš buš se davil v smehu.
Ni sve meso kaj coltaš i zgledi kak meso. Ima na svetu i žlundri.
Če si pošten, te držiju kmalu kak bedaka.
To kaj delaš, delaš z vica il za hasen?
Kak si kaj, - se dugo nismo videli? Nekak se smucamo, - smo se svi mal doderali.
Kaj to delaš za hasen, il samo Bogu kradeš dane?
Ste mi jalni,- kaj ne. Jalnuši jeni, delajte i vi, pa bute imali.
Kak ste mi vi hajklih, - milostivica, - ste ziher z jako fine familije.
V jenoj je fosni bil čavel, nisem ga videl i fpiknul se debelo. Bilo je krvi, kak na kolinju.
Čuj, kaj još imaš onu bluzu od tila, kaj nam je skup šivala ona šnajderica z Petrove?
Nebum to zel, mi je puno penez za dati.
Kaj si bil na moru, il pod kvarclampom?
V cekeru sam imala grincajg, malo šalate i geldtašn z nekaj penez. Kaj mi ni peneze tat v tramvaju maznul.
Prosim vas, mladi gosponček, nemojte mi soliti pamet, em znam kaj sam rekel i znam kaj bum rekel.
Daj mi čik, da potegnem jen dim.
Sam se del na kipec – za ličnu.
Odrli su me z porezom – do kože.
Ti buš svoga boga videl – samo da te zgrabim.
Ciferblat mi se vuri zlizal, pa ne vidim koja je vura.
Rundu je zoltal Štef, potem Jura, pa Pepek, Ivek, Dragec, pa smo veseli prišli doma.
Taj drekfreser još ni jenu rundu ni coltal. Gdaj na nega dojde red – sam zgine.
Ni v zajtungima niš novega, je sve hin po starom.
Kaj se ti nekaj duriš na mene, me ne fermaš?
Se kaj delaš ni za niš, ni vajde z toga.
Kaj furt zastajkivaš, ili idi il stoj!
Geni se več jen cajt z mesta.
Prebireš po tomu, kak da v rukama krunicu držiš
Fletna baš nisi, se priznati mora.
Kaj da si vragu z torbe opal.
Su drukeri po tekmi takvu zbrku naredili, da promet ni išel z mesta.
Je nebo vsaki dan črno, a z nega lije, pa lije. Bu sve zgnililo.
Zdaj je pak zbiljam dost te parade, denite se v mir deca.
Em sam zdrav kak dren.
Pusti toga v miru, ti je betežan svaki dan.
Tak je betežan, da jedva meče nogu pred nogu – se jedva vleče.
Su mi danas noge tak teške.
Me oči pečeju.
Se grebeš, kak svrabljivec.
Se ja češem sam gdaj me srbi.
Se naj prijeti dela bez hasne.
Tu ni jen posel ni za tebe, itak imaš dve leve ruke.
Ti se neš zašvical.
Ježuš Krištuš, kakšna je pak tu kmica, ni prsta pred nosom za videti ni
Naj mi furt ecese prodavati. Pa nisi svu pamet ovog sveta pozobal.
Mi fali jena luknja na remenu od hlač, - sam zhujšal barem jenu kilu.
Ne morem z tim tipom dojti na konec, - bu mi žifce pojel.
Ti noge vohaju, se švicaš.
Ti je švic na košuli pod rukom za videti. Si promeni rubaču, ni lepo za videti.
Blejiš v mene, kaj sam ti pravicu hitil v lice.
Če buš hmrl pred menom, mi ostaviš kaj v spomen?
Če ja prej prejdem na oni svet, ti šenkam moju vuru.
Kaj smo Brazilce prešvicali.
Mrnji se vreme, bu kiše.
Kaj je ta šalata prhkka?
Tiču je otpuhalo svo perje, je ostal gol.
Nekak sam gingav, švindla mi se, ni mi dobro.
Kaj se držiš kak mrtvo puhalo, daj malo živni.
To je začelo tak vohati, da ni za nucati.
Daj za boga miloga čkomi, em falš pevaš.
Kaj mi to nudite muda pod bubrege, em nis nore glive jel.
Kaj tak šnjofaš, pa to ne voha.
Ko bu kaj popeval ni bitno, sam mora biti lepo za čuti.
Donesi stričeku canštehere.
Če taj čas ne začkomiš, zlijem ti hamper vode v glavu.
Imate vi cukercange?
Kaj se vi hajcate na vuglen il pa na drvlje?
Počisti, prosim te, ašenbeher, viš da je pun čikov.
Treba je trešče nacepati, trebamo za potkuriti. Jutri bu mrzlo.
Kaj z toga posla tak veliku misu delaš.
Sam v badevanu zlijal preveč kipuče vode, saf sam se sfuril.
Spekel sam se na rajngli.
Si zbigecan kak fičfirič.
Žgoljav si kak hrt.
Te niš nema, si sama kost i koža.
Kaj mi pa važeš svaku reč.
Pa kaj si to od sebe naredil, se poglej v špigl.
Kak si pa ti štrkljav, te ni kaj za videti.
Niš te ni za videti, kam si zginul.
Si lačen, buš kaj prigrizel?
Ni mi hitro, al ak more ipak ovaj teden.
Si žejen, buš kaj spil?
Su ta dva cvilinga kak jaje jajetu, ih moreš znati, kaj jen ima ikserice, a drugi okserice.
Bome nebuš čaral po teki.
Ne delaj vugle na knigama.
Kaj lučeš čez luknju, itak nebuš niš videl.
Si baš jen šmokljan, ne moreš ni pet reči zapamtiti!
Se buš zajel, pa kam sve to mečeš?
Smo imali jenoga, kaj su mu vuha tak stršila, da smo ga zvali – šalter.
Sam se tak popiknul, da sam z nosom zaroval po asfaltu.
Zacopal sam se v tu malu kak šmrklivec.
Nategnul sam si levu nogu.
Imal sam v prstu špranju kak vinogradarski kolec. Jedva smo je zvekli vun.
Zatelebal sam se v jenu curu, kad mali dečec. Sanjam o njoj svaku noč.
Sam išel v apoteku po nekakvi mitl za spanje, gdaj sam ga spil – pak nisam mogel zaspati.
Znorel bum od nervoze kolko penez bumo dobili od penzije. Mi zgledi – malo il niš.
Sam delal račun bez krčmara, nebum dosegel kraja meseca.
Takvu blezgariju zbiljam ne morem, ni z maslom, progutati.
Najte mi povedati gluposti, sam bil tam i videl kaj i kak je bilo.
Kaj vam ja zgledam na poluidiota, il idiota, da me hočete žednoga prek vode prepelati.
Nis vam ja niš jalen, kaj ste bili na koncu repa, gdaj se je pamet delila.
Kaj ste košaricu dobili, ste si sami krivi.
Ja pri toj mučkariji nisam svoje prste zmočil.
Svaki konec ima svoj kraj.
Em ja nis zadnja luknja na svirali.
Mutke bormeš nebuš prešel, svoju rundu buš zoltal.
Kaj ti imaš rad, kad ti je za obed jelo malo šarf?
Imate vi još onog braun pudla?
Danas delamo dinstane šnicle, dinstano zelje i šalatu od vugorkov.
Kakšna ste mi pa vi persona, pa kaj nemate petlje človeku v lice reči kaj mislite?
Je,- se razme, sve v belom, em sam ja za praf jena prava jungfrau, al lahko metnete,- tu i tam po jenu violet tupfnicu. Nek se zna pravica.
Em nemreš to sve pometati v isti koš, ni to isto.
Ja ne delam razlike med ljudima, meni su svi glajh.
Se mora znati kaj kam spada, sve ima svoje mesto, em sam tak more biti red.
Čim ti negdo za stolom zeme nož i vilicu v ruke, kak kruh v zube meče, mam vidiš z kakve je familije doma. Če ima kinderštube, il ne.
Denes mnogi misliju, da nofci delaju gospone. Gdaj ga vidiš kak jede, znaš kaj je.
Se puno tega dok rasteš, v familiji nafči, kaj ti v životu da mesto pod suncem.
Nož je za rezati, ni za jesti, za jesti su drugi escajgi. To nafčiš jenput za navek.
Veliju, da je Iveka kmica pojela. Ga ni za videti, ni za čuti.
Je Štef znal tak lepo popevati, a tek fučkati – to si trebal čuti.
Su dečki zasvirali mandolinu i gitaru, - da si čul mužiku.
Če pri jelu dene nož v zube, mam znaš kolko je vur. Ruralac!
Da lakte ne širimo kak krila su nam naše mame, pod lakte po jenu knigu dele.
Kaj taj stari šajser mlade cure gledi, nek si rajše doma svoju sliku v špiglu pogledi, bu se mam – kak puž v kučicu zavlekel.
Je, - em nema mužike, - če nemaš inštrumenta.
Bum tulike sviral, za kolko vi zoltate.
Taj ti ni neka velika fora, kozer – sam puno pripoveda.
Pa nis ja z bedakove hiže doma.
Nit sam vesla sisal, nit smo skup krave pasli.
V kmicu nejdem, mi ni praf.
Tak je lijalo, da mi je voda do kolena došla.
Došlo nam je – babje leto.
Se ovo leto nismo praf ni stoplili, je več jesen tu.
Moral bi vočke poštucati, od kiše rasteju kak šašave.
Poštucano granje je treba spaliti, da vuši i druga gamad pocrka.
Smetlari su posel tak fajn naredili, da se vulice blistaju.
Si ti prefriganec jedan, tebe ni lahko žejnega prek vode prepelati.
Najte se tak posprdno proti meni držati, pa nis ja vaš perilek.
Se ne sprdajte z menom, nis ja zvami koze pasel.
Zemi lepo štihaču, motiku i grablje v ruke, je treba šalatu preštihati.
To ni lepo za videti, ti je vse črno pod noktima. Se to opče pereš?
Su te deske skroz sprhnule od truleži, - to je za hititi.
Prosim te, drugi put pa pospremi za sobom, pa nis ja tvoj posilni.
Tak škrabaš, da to ni za pročitati.
Se dragec malo pomučiti moraš, se to ne dobi samo tak.
To ni posel za mene, meni je to prevelki štrapac.
Ni moči gledati v sunce, blešči prejako.
Ni moči z ničega peneze delati, - te talente samo naši švarckinstleri znaju.
Pa kakvi vam je to kunst, pa takvu zapetlanciju more narediti svaki halek.
V čemu je tu štos, - nis za praf niš novoga videl?
Zezancija ni za zezanje, - to more biti čist prava istina.
Najte nalejati vodu v vino, delate bučkuriš.
Taj kiseliš ni opče za piti.
Pusti vodu cureti, bu mrzla.
Smrdi gas, neko ni dobro zaprl koher, bumo se podavili.
To je pravi prafcati švindleraj, tu još nismo videli nekaj, kaj još nismo videli.
Takav štos zna i moj tata, - daj pokažite nekaj novoga. Nekaj kaj još nismo videli.
Imam i ja doma jenoga, - kaj beži od posla, kak vrag od tamijana.
Su mi zidi fajhtni, sve ima duhu po fajhtnini. Neznam kak bi se te vode rešil.
Kaj god začnem, sve mi ide šif. Sam geborene pehfogl.
Sam pozabil zvleči šteker z zida, pa me je štrom stresel do kosti.
Te peneze kaj si posudil Štefu,nigdar več nebuš videl. Su sprhnuli!
Su negdar v Zagrebu tramvaj kojni vlekli. Kak dečec sam videl samo tramvaj. Kojnih ni več za videti.
Negdar su, pred smetlarskim kolima išli smetlari, kaj su po haustorima z velikim zvonom zvonili, kaj bi se znalo da treba smeče pred hižu znesti.
Te su jabuke sve vušljive, na pol gnile, z toga se ne more štrudla narediti.
Če hočeš ruke oprati, moraš ih malo i zmočiti. Na suho se ne pere!
Te škornje je treba malo zglancati, buju mam bolše zgledale.
Kaj škicaš, trebaš morti bolše očale?
Kaj me držiš, kak šmrkljivca, na kratkoj žnori?
Nigdar v živlljenju nisam bil nit štreber, nit laktaš.
Fulirant si, nema ti para!
Kad zatupiš, zatupiš do daske!
Sam non stop v gabuli na tekučem. Sve je furt črleno.
Daj se geni z mest, em stojiš tu kak kip Slobode.
Kaj šnjofaš, em tu ni niš smrdljivo.
Cendraš, knjaufaš, se držiš kak kripl.
Je, - tu luknju treba malo proroškati, morti propuhati, pa bu spet sve v redu.
Zebeju me prsti i vuha.
Kaj si naprčil nos, - kak nekšni napuhanec.
Tak mi je mrzlo, da se stepavam kak šiba v vodi.
Je bila tak zima, ak si pljunul, je hraček na pod opak kak komaček leda.
Ne brundaj, itak te ne čujem.
Nebuš glat prešel, runda je tvoja!
Te nigde ni, te se mora z lampašom iskati.
Franc, mam vpregni kobilu v fijaker,- vozimo svate v cirkvu. Deni kobili onaj paradni ham z belom perjanicom na vrhu.
Zemi štihaču, motiku, grablje i primi se dela, je treba šalatu okopati.
Ježuš, kak ti je fertun zmazan, je pun žderila kak špajskarta .
Kak dečec sam moral furt jesti paradajz juhu z nokrlima. Sam paradajz zamrzil i danas ga ne jem.
Sam sekundicu počekajte, sam v hipu nazaj, - nebum zamudil.
Se veli „ Na zdravlje!“ če čovek kihne od kihavice, kaj ne?
Mi nos curi kaj potrgana pipa.
Sam tak fest kihnul, da mi je gebis zletel van. Bog da se ni razbil.
Prosim te, prestani delati kerefeke, jer buš bijen, - ti batina ne gine.

Je pljunuti otec, od matere niš nema.
Vrgnul se v tatu, celi otec.
Se nisam praf ni sel, mam su me zdignuli, veliju da je bezecirano.
Čim ftekneš prst v more, si v času z celim svetom u vezi.
Če ti je juhica vruča, moraš vu nju mal puhati!
Ne grizi kruh z zubima, šika se ga trgati i komačeke v usta metati.
Ne moreš na tanec tak oblečen iti, te nebuju nuter pustili.
Hmrl je tak, da se je pod cug hitil.
Z tikvom sam v zid vuderl. Imaj još danas kvrgu kak jajce na čelu.
To mu nemoreš dati, taj bu sve zarajtal.
Sam mu dal takvi vritnjak, se je v času obrnul.
Pa kak to zglediš, te nema, si čist zahiril. Ti kaput visi kak na aufhengeru.
Se jes z kladifcom maznul po palcu, sam po danu sve zvezde videl.
Ni mi žal, sam lepo poživel, al za hmrti još ni ta vura došla.
Htel bi imati peneze, al me sreča neče, nis nigdal dobil na lozu.
Se taj picek v roru peče, il se cmari? Nekak mi sve predugo to traje!
Naredi mi bažul z krajnskom klobasom i ja bum sit.
Kaj hočeš jajca na mehko, il na tvrdo kuhana?
Sam zbrčkavaš, il jej, il pa pusti – ostaneš gladan.
V kleti mam nekaj lajnskog vina, se bojim da bu ciknulo. Ga je premalo.
Nekak bu, kak bu – bumo videli – su rekli slepci.
Z te kože pa nemoreš vam. Gdi si, tu si, buj pri miru, pa bu dobro.
Prosim vas lepo, dajte se malo zmirite, valda ne mislite z mene bedaka delati. Pa nis ja nore glive jel.
Sve to kaj delaš je malo zbrčkano, - to nebu niko razmel.
Tak sam se splašil, da sam komaj došel do reči.
Je tak govoril, da nis niš razmel, - ni reči kaj je rekel.
Danas pak sunce ima zube, me zebeju prsti v škornjama.
Je, kak vreme hitro leti, još kmalu pa bu pak Novo leto.
Nis niš za zbilju zel, vam niš ne zameram kaj ste rekli. Tu je jezik bil brži od pameti.
Je, tu se niš ne more narediti, kaj ste rekli, rekli ste. Se nikam niste kesnili.
To pak nebu več tak išlo, nebum ja navek za tebe z ognja vruče krumpire vadil.
Je v birtiji na zidu pisalo – se gosti kaj glive jesti hočeju – prosimo unapred platiti.
Je ona mala Štefica, čist lepoga dečeca na svet prinesla, do desetog leta je sve bilo v redu, potem je dečec malo zahiril v glavi i telu. Velka je šteta to videti.
Sam si zasadil jenog lepog cveteka, fajn je rasel, odjenput je zahiril i zasušil se.
Mali tič, - veliki krič.
Smo fajn nove plave trajvane dobili. Tak su tihi, da ga čuješ tek gdaj te vudre.
Kaj mi ta ženska bisig zgleda, sam kaj ne grize.
Kaj sam te vlovil na krivoj nogi – Prviii aapprriilll.
Sam danes jedva zbegel, kaj me jen autin ni zgazil. Skoraj me je na zebri štajfal.
Ne zove se to zabadav – crna točka. Če te tam vlovi – mam si v crnini.
Je bil dobar človek, sam je – siromak – rad si cugnul – pa ni to najgore – kaj ne?
Pa kaj me tak gledite, pa nis ludnice pobegel?
Pa kaj mi morti, nisu sve deske na broju, pa nis total zmotan.
Mi se malo švindla, al to ni od pijače – je to od friškog lufta.
No dobro, dobro – priznam – sam noriju naredil – prosim vercihkajte – nebum več.
Se veli da si jenu stvar tri put naredil – prvi – jedini i zadnji put.
Če buš priznal – dobro, če ne – opet dobro – itak ti ne verujemo.
Maš sreču – si mačka z vreče zvekel.
Se nemoj uvrediti – al se veli – da bedak ima sreču.
Obrni novine, naopak čitaš!
Siromak je tak hmrl, sam se je zrušil na tle, v hipu je prešel Svetom Petru na račun.
On ti je, praf za praf, čist v redu, - samo kaj je malo munjen.
Nemoj dalše mleti gluposti, nemorem te več slušati. Daj se zemi sebi.
Gdi buš danas popoldan, moramo se trefiti.
Rabim te nekaj, pridi k meni popoldan il zvečer.
Ne rabim te nujno, il bi se rad z tebom mal pospominal.
Stari su cajti prešli, je ostal sam spomen na njih.
Se nemoremo trefiti, si tak zginul, kak da si se mišju luknju skril
Kaj se duriš u tom opskurnom ibercigeru, - zglediš kak klošar.
Kaj vi gledate kam idete, ste me skorom zrušili, - ne vidite prsta pred nosom.
Je, - sinek – pa kak si ti zrasel, - rasteš kak gliva, - več ti se mustači kažeju.
Delaš v fušu, si nekakve peneze zaslužiš, kaj ne?
Me je skorom šlag trefil gdaj sam telefonskog računa otprl.
Tak si nas skup zbili, da smo kak sardelice v škatuli.
Zdaj su svi začeli z velikom mešom radi dela v nedelu. Nek platiju i svi buju delali.
Nedaju peneze sam tak. Dug ti više ni dug, se pretvoril v obečanje.
Sam žmikaju gdi se god more, sam peneze z žepa vlečeju van.
Jeni imaju penez da neznaju kaj bi žnjim, drugi pak nemaju pa neznaju kak bi žnjim.
Mladi gosponček, - bi mi hteli dati onu ambrelu, kaj joj je puknula žica – sam je prekjučer dal pri vami popraviti!.
Najte niš zameriti, itak to nisam za zbilju zel.
Prosim, - fala vam lepa i drugi put bum došel.
Sam kerefeke delate, dojdite k pameti več jednom.
Kaj ste mi to od lasih naredili, imam štenge kak da idem v cerkvu. Nafčite se šišati!
Ne sprehajaj se kak besni pes.
Se keliš za mene kak flaster. Em ti nis ni tata, ni mama.
Da mi je sam znati, na kaj se delaš tak kek. Si praf za praf samo jen siroček.
Em se vrtimo v okrug, kak kojni v cirkusu.
Veliju, da su samoborske kremšnite najbolše. Meni šmekaju, a vami?
Kak je mali taj bebek kaj su ga pikali, ga skoraj ni kaj za videti.
Je taj bebek tak fajn bucmasti, al nema las kak ni naš onkl Pepi.
Itak mu to jen mišmaš, kaj god delaš na harmak delaš. Kaj bu z toga, to nigdo nezna.
Mala se je curica drla z svega glasa, ju je morti bolelo gdaj si je pikali.
Su ti novi cajtungi čist fajn, kak ih god obrneš se moreju čitati.
Se veli - za malo penez je malo mužike, al v tim novim cajtungima ime svega pomalo nadrobleno. Si svaki najde za kaj je najgerih.
Ojdi, dojdi hitro, te rabim nekaj, ti hočem jenu praščariju povedati, al sam za tebe, to ni za tračati. Buš morala zapreti gubec!
Se znaš kak se veli, če je sam za nas, je riba spram meni operna pevačica. Čkomim kak grob. Zaliven.
Se moraš nafčiti čuvati tajne, se ne more sve kaj čuješ, kak na radion metnuti. Imaju ludi, kak se veli, i svoju intimu.
Če vužgeš svetlo i nekaj vidiš, se delaš kak da nisi niš videl. Tak se to dela.
Stoj v miru, da te vudrem v kipec!
Se delaš kek, kak da si svu pamet ovog sveta pozobal.
Em se napuhavaš, kak da si se germe najel.
Pamet v glavu deca, je norije za denes dost.
Zlij vodu v kibl i sve skup deni v vugel. Se bumo jutri z tim pozabavili.
Kaj mi se kesite, kaj vam smešno zgledim, il je nekaj drugo ni v redu?
Zakaj ste sad začeli sliniti, pa vam nis niš naredila?
No, i vi ste mi nekakšna hoh milostivica, vam se niš povedati nesme.
V špigl se poglejte, zgledite - kak da ste z ropotarnice pobegla.
Kaj se bojite, pa vas nebum vgrizel.
Genite se malo v stran, da morem projti.
Nebum niš kupil, sam gledam.
Se je pri Joži za hohcajta tak tancalo, da se je cimer tresel.
Je kaj morem, sam kmalu zahrđal, sve škripi.
Je Štef tak kihnul, da mu je gebis zletel v šekretnu školku.
Nemoj tak bejžati, si buš noge potrgal.
Nemrem brže iti!
Gledim i gledim, čim dulše gledim majnše vidim.
Nebu babe z kolači.
Pred nosom mi je zug vušel.
Kaj hofiraš onoj maloj, il gubiš vreme?
Si rigl zariglal?
Zgasi gas!
Su pri nam sve luči vužgane, je svetlo kak v Betlehemu.
Sem vlovil muhu v letu!
Sčupal sam si dlaku z vuha.
Cvikaju me zubi - bum ponorel, ne morem spati. Več neznam koji boli, koji neboli.
Neki veliju, da su dali zčistiti "skeptične" jame.
Daj mi zubotrebec - prosim.
Se gombam, shujšal sam pet kil.
Sam napisal pemsku cifru, p nis nikak mogel naštimati računa.
Taj ti ima klapne na očima, kak fijakerski kojn. Horizont mu je v komi.
Zbegel sam gužvu.
Šmugnul sam čez drugi haustor i na drugu stranu ceste zišel van.
Imam trebu, nisam ziher da bum pri tom profi se zvlekel.
Taj ti čangrizavec išče dlake v jajcih.
Niš nemreš, moraš biti kuš i zdurati.
Vurmaher ti bu cajgere narihtal i del bateriju v vuru. Ti bu kak nova, nofcata.
V škafu z vodom sam našel ftoplenog miša.
Zid ti je fajhten, ti se plesan vlovila. Soba ti več voha po fajhtnini.
V špitalu su mi vpičili iglu v žilu i pustili nekašnu vodicu curiti nuter.
Me je doktor, z čista mira, lupal z kladivcom po kolenu.
Čist sam zgubil tek, niš ne jem.
Em to ni tak hudo, kak zgledi.
Kaj je gliboka voda tu tam gore?
Ta mlaka ni za kupati se.
Filfeder mi flisa, su mi si prsti črni od tinte.
Bum za Vuzem imal fajn reš pečenega odojka. Hmmm...
Si prokšen kak nekšna frajlica.
Si primašu caltal kaj za mužiku?
S tim ti je bolše ne posla imeti, je gnecav kak glista.
Prosim te, počohaj me po plečima, me tak srbi.
Potšprajcaj, z nečin, tu nogu od stola, da se ne ziba.
Ne moreš se z tog dreka samo tak vam zvleči. To bu nekaj cajta duralo.
Sam mi povej šlagvort, mam se bum setil.
No gospon, kaj tulko gruntate, zemite, caltajte i nosite si doma.
No, gosponček, ste si zgruntali kaj bute kupili, em nem radi vas v četiri vure popoldan z placa doma išla.
Dotepenec jen, si neznaš ni praf nosa obrisati. Poglej se kak zglediš.
Raufangkireri hodiju kak pauki po krovih.
Če sediš na šamrleku, buš lakše smet na mistšaufl zmel.
Kaj mala od Štefice ima lepu klajdicu.
Mala su deca nosila šircelčke, da se ne zmusaju po hlačah.
Kaj buš te peneze, kaj si dobil zarajtal v zugu, il pak na tale, da ti dulje duraju?
Si čul onog napuhnutog profesora kak veli "sedan" - "osan", em se nakon tolko let v Zagrebu nemre nafčiti da se veli "sedam". Od študentov pak išče da nekaj nafčiju.
Smo se, kak deca, na Cmroku celu zimu rodlali i skijali. Bil je celi kup dece skup.
Pa tu je pri vas mrzlo kak v kusnici.
"Mm...ruke - teta! Te je moja mama pustila lepo pozdraviti!..."
Pred nek začneš jesti, si moraš ruke fest oprati.
Naj tak kričati, te niš ne razmem.
Tu je tak tiho, kak v grobu.
V tom kmici ni niš za videti. Bum v grabu opal.
Brus! Od tog tala nebuš videl ni filira, jer nisi človek, več si šuft.
Šuft jen pokvareni, kaj susedu z vure štoma kradeš.
Zemi regenmantel, vani lije.
Hmrl nam je stari prijatel. Nam je žal.
Ni šik kad hodiš z rukama lomatati, ni nogami zvoniti kad sediš.
Pri stolu ni lepo z prstima bubnjati, zubima škripati, zevajuč kak vuk zavijati.
Takaj ni lepo pri stolu se z celim telom, kak prostak, rastezati.
Če hočeš kašlati, il kihati, je treba gubec na stran okrenuti i z rupcem pokriti.
Če hočeš hračnuti il se v rupček vseknuti, pokrij se z rupcem i obrni v stran.
Kad se vsekneš ni lepo kak bas tuba z nosa trubiti.
Pri stolu ruke i zubi moraju biti čisti. Če nekaj jela med zubima ostane, ne z prstima van trebiti.
Gdaj si v družbi ni lepo nokte obrezavati, il ogrizavati.
Ne pristoji se po nosu z prstimi dupsti i po njemu črve iskati.
Če se z nekim spominjaš, naj ga po plečima lupati, pred nosom mu z rukama mlatiti, il ga za ancug natezati.
Pri stolu naj delati komedije na domaču političku temu, kaj se lahko radi tog v rešt dojde.
Če je juha kipuča ni lepo srkati je vuse, tak da se čuje kak struganje kotača na zdencu.
Če v tanjuru vidiš nekaj kaj tam ne spada, ne to z prstima van vleči, nek z vilicom il nožem diskretno na rub tanjura deti.
Ak na jeziku osetite dlaku, il tak nekaj sličnoga, da nigdo ne vidi v stran denite.
V finoj se pajdašiji ne nosiju smdljive štrumfe.
Puštanje vetrof i vetričof, ki po gnilim jajcima vohaju, se dela sam v masi, kaj se tam ne more praf čuti, tak fest ne diši i kaj se krivec nemre otkriti.
Pri stolu je grdo videti, ak se kosti po pesjem oglobaju i hrustaju.
Takaj je grdo videti i čuti, ak negdo pri jelu kak prasica z čubama cmokče.
Tuju žensku ni lepo, ni pristojno vu društvu ščipati, pri tancu stiskati, il z tvrdim stvarima žulati i na zlo snubiti.
Takaj se nesme tuju žensku pod stolom z kolenima smicati, il joj se okol gač z prstima motati.
Ni v redu v družbi kleti i praščarije pripovedati. Se ne moremo kak prostaki v Europu prijti.
Štef, daj počisti kotec, su pajceki do kolena v dreku.
Pusti pure i koke v dvorište, daj im kuruze zobati.
Plodra mi noga v cipeli, kaj su mi malo loker. Furt mam luknju na palcu.
Se nemorem te gripe rešiti, mi nos kak vaserlajtung curi i curi.
Mi je v zadne vreme pol familije pomrlo, sam cepavaju kak muhe.
Taj hahar nije z naše fare.
Kaj si ti z našeg klaftra?
Se veli, da na izložbi pesov svi imaju pedigreja, sam publika ne.
Veliju da je naš pes - dalmatiner - rajnrasig.
Kak se ti pesi voliju šmajhlati.
Sem klipana tak zveknul po tintari, se je mam zmiril.
Neki sam dan jednog kiršenrot opela samo malo štrajfal po vratim, je norec tak začel kričati, kak da sam mu punicu fergiftal.
Špricnul sam mu čist malo gajsta v oko, se deral da ga peče kak vrag. Kaj got.
Z megle je zišel vun, kak krampus, sam zmusan, črn, pun gara, ni ga za gledati.
Mu je črna duša bila, je bil zločest kak vrag.
Z poštenim svetom se taj ni družil, sam hahare je z sobom vlekel
Kaj se dereš, em brenčiš kak trubenta.
Em sem žlajfal z petnih žil, al vrag ni htel stati i zabušil sem se vu stenu.
Kaj si primaš ne zeme malo svoju tamburu i potera svoje pajdaše na svirku. Sam sediju i pijeju, a muzike niš.
Se je taj kojn tak ritnul, me je bubnul me v pleča, sam sve zvezde videl.
Kaj se vraga napuhavaš, em živiš od tuđeg kruha, pišlivi pikzibner si.
Em ni kraj na koncu, neg je konec na kraju, - razmeš ti mene pajdaš.
Baš mi ne konvenira taj zestanek v petek.
Sam najgerih kak bu to prešlo pri fiškalu. Bumo dobili, il bumo zgubili?
Če je do zakletve, krava je naša!
Sem dobil kajhusn, hriplem kak kojn.
Me sam blamiraš, se hodiš kak slon v staklarni.
Bum čist znorel, če me ta cura neče. Em sam total zacopan.
Sam zbiljam postal beteg, mi sve kosti škripljeju, kak nepodmazani panti.
Je fajn taj oblizek, kaj ne?
Kaj je to pravo dete, il je fačuk?
Jel taj cug pela tam i sim, il sam tam, il pak samo sim?
Šuft jeni, kaj meni hočeš peneze z žepa zvleči!
Ta ti je ženska, kak se ono veli, kak neslana juha.
Glej ga, se drži kak ožmikani perilek!
Ne, to ni za povedati, takva praščarija nebu čez moje čube prešla van!
Sam vam z fine familije doma, sam šlifan i se bon tona držim!
Se držiš regula kak pijan plota. Pa svi tak delaju, delaj i ti!
Za njega veliju, da je ratni profiter. Taj se je kaj penez dotepel.
Svi delaju v fušu - pa delaj i ti. Svi pomalem kradeju - pa kradi i ti. Pa kam bumo došli z takvim delom? Ideali, pa gdo se još toga drži.
Pa kaj ste tak hajklih milostivica, pa sam vas čist slučajno malo po ritici šlajfal. Prosim prostite ni nikakve zle namere bilo.
Rečite gosponček, al vi mene šlatati hočete, il vam je ruka, kak slučajno, prek moje rite okol prešla?
Čkomi več jenput, mi vuha toga več zdurati nemoreju!
Kak si ti sinek narasel, em ideš v luft kak glive posle kiše.
Se delaš nekakšni vicmaher, a neznaš ni jenoga vica praf spovedati.
Kaj se kak vihtigmaher delaš, kak da si nekva velka persona, em si mali črvek.
Of jen fini gospon veliju "Gdo je jamil - je jamil". Ja pak iščem gdi bi jamil, al su več vsio pojamili. Njeg ni vrag ne pita gde je jamil i kulko je jamil.
Je mlada hitila krancl prek glave nazaj, al je opal v prazno. Ga nigdo ni vlovil!
Imamo na stolu, v velkoj sobi lepoga adventkrancela z četiri črlene kercne. Baš je ga lepo za videti, a kercne bumo vužgali gdja dojte cajt za to.
Voham na švic!
Smo Božiča v familijarnom krugu proveli. Bora nismo kitili, kaj male dece več ni.
Puščaj to, z toga i tak nebu nikakve fajde.
Sam se ščera ondulirala i farbala lasi. Sad mam šik zgledim! Nemoreš mi leta pogoditi.
Su v nedelu protestanti proti pelca maškare v ovčem pelzu napali. Bedaki, pa se ne delaju janjci pelca radi, nek fajn janječe pečenke radi. Se pelci i tak v kraj hitiju.

To ni konec kraju. Kak se bu gdo kaj setil, bu mam zapisal. Nek se najde, nigdar se nezna, gdaj bu dobro došlo. Em danas deca šprehaju sve šprahe, agramenski im kak kineski dojde.

Si po plečah tak kosmat, da zglediš kak majmun.
Kaj tvoje črešnje imaju duge štingle?
Sem kak dečec fesa, z dugačkim cofom imal, takaj i ličku kapu, kaj je takaj dugački cof imala. Su me - Likota - zvali.
Smo si v cugu, med Puščom i Zaprešičom, v jenom cugu po dva frakleca šnapsa pocugali.
Kaj su fijolice pri vas cvale. Pri meni su male, nemaju duhu, niš fajn ne mirišiju.
Najte se niš sekirati gospica, draga milostivica, ta plavica bu vam prešla prej nek si nosa vsehnete.
Vam i familiji Sretan Vuzem od sveg srca želim! Nek vam bu svega dobrega v živlenju.
Kaj ste si farbali jajca? Mi pak nismo, bumo na leto, al sam za decu.
Vam i familiji Sretan Vuzem od sveg srca želim! Nek vam bu svega dobrega v živlenju.
Si našrajbal same bedastoče pak se delaš vihtigmaher. Si štolc - kaj ne?
Zakaj nosiš umpar sokne, pa je svaka svoje farbe?
Kaj ti je sad odjenput puhnulo v glavu, pa nis za to dal reč!
Pa kaj si skroz na skroz pošandrcal? Em blebečeš same gluposti!
Kaj smem tu klopu sam malo pošnjofati?
Si našrajbal same bedastoče pak se delaš vihtigmaher. Si štolc - kaj ne?
Sam se v tipa zabubal, ga nis videl do zadne sekunde. Smo začeli kričati, smo si oca i matere spominjali, potem smo prešli za neke svece, nismo se harili, sam smo kričali.
To ti sve skup ni za niš, to je hin, za hititi.

Si našrajbal same bedastoče pak se delaš vihtigmaher. Si štolc - kaj ne?
Zakaj nosiš umpar sokne, pa je svaka svoje farbe?
Kaj ti je sad odjenput puhnulo v glavu, pa nis za to dal reč!
Pa kaj si skroz na skroz pošandrcal? Em blebečeš same gluposti!
Kaj smem tu klopu sam malo pošnjofati? Tak fajn voha.
Sam se v tipa zabubal, ga nis videl do zadne sekunde. Smo začeli kričati, smo si oca i matere spominjali, potem smo prešli za neke svece, pa na bližu i dalšu familiju, nismo se harili, sam smo kričali.
To,kaj si z tanjura pozabil pojesti, zmotaj v salvetu, ti bu zjutri za obed.
Em nis nore glive jel, da takšne bedastoče delam.
Star jesam, pozabim skor sve, al stare vice od prek pedeset let nis pozabil.
Pa kaj su ti v tim letima još navek norije pri pameti, se zmiri počasi. Je dost!
Ljubim ruke, milostiva,- kaj slobodno Vas po ritici samo mal pošmajhlam?
Najte to za zlo zeti, em nis imel grešne misli pri pameti.
Em zdaj lepo vidiš v čiji rog ti prijatel puše. To ti nemore biti prijatel.
Lepo zdigneš klobuka, veliš "moj naklon" i spustiš klobuka nazaj na glavu.
Me zebe za prste i vuha, a ne morem si pomoči. Kak bu tek gdaj bu fest zima!
Pa kam ti sve svoje musave prste ne ftekneš!
Za Boga miloga, pa taj komad nema ni konca, ni kraja.
Škrabaš, da se ne more ni čitati.
Kaj buš, il ne buš, kulki je tebe treba čekati?
Rondaš, kak da si sam v hiži! Smo i drugi tu.
Kaj buš skoro začel delati, bu k malu kmica!
Se delaš kak da nisi luk ni jel, ni mirišal.
Morti bu z tebe nekaj ispalo.
Imali smo tata v hiži. Hapal je nekaj bešteka, al su ga droti hitro ščepali. Je sad v reštu. Nek mu bu.
Smo, v nedelju pri Pepeku v saletlu v dvorištu tak lepo, v hladovini, obedvali. Baš je bilo fajn.
Posle dobrog obeda si malo prilegnem, sam frtal vure mi je dost. Sam kak novi.

To ni konec kraju. Kak se bu gdo kaj setil, bu mam zapisal. Nek se najde, nigdar se nezna, gdaj bu dobro došlo. Em danas deca šprehaju sve šprahe, agramenski im kak kineski dojde.

Zebral, v red del, zapisal i mladim je generacijama kak nauk i lektiru ostavil je Alfred Negro, kaj je svetla svojeg grada na Potoku zagledal. Poklem su ga Tkalčićevom vulicom zvali. O letima se čkomi, al ih je dost. To nek bu lektira za stare i mlade, kaj je tu reči za koje morti nigdar čuli nisu. Je to rečnik purgera - agramera, kaj su več kmalem hmrli, je samo nekaj egzemplarov na cesti kaj plaziju za najti. Bil je to dobar, radin i pošteni svet, je znal delati, al i veseliti se, z kojim su se drugi rad v pajdašiji našli.
Kak Agramerskom detetu mi je žal, da naš domači dijalekt bu pomalko hmrl. Se ga, i tak malo i retko čuje. Tak sam si v zadaču zel kaj se od tog starog setim, zapisati treba. Nek ostane nekaj i za one, koji taj dijalekt nigdar čuli nisu, nit čuli nebuju
Sem si gruntal, bum otprl listeka, v kojeg moreju svi, kaj nekaj o tome znaju, napisati i zapisati. Nek bu svega toga čim više i više, nek se vidi, kak je agramerska špraha rečima bogata bila.

Čudaj nas je bilo

Čudaj nas je bilo v Kraljevcu pri cugu,
al' je sak z med nami imel misel drugu.

Vnogoga je žena prek za vrat prijela,
kaj ga nebi rada od sebe pustila.

Domaj sem si stavil v zipki dete malo,
ko si nabo nigdar japeka poznalo.

Mi smo se peljali črez đurđonjsko polje,
tam smo zadnjič vidli malo Međimorje.

Da v Kanižu varaš smo se dopeljali,
mladi oficeri željno nas čakali.

Z magazina opravo smo sfasovali,
major i z oberstrom polek jeso stali.

Tam so nam dali pušku i baj'netu,
ž njom se naj branimo po širokom svetu.

Sto i dvajsti oštri v borđu nametali,
s kema su nas v rusku granicu poslali.

Čuk sedi

Čuk sedi, čuk sedi na zelenom boru,
čuk sedi, čuk sedi milo se zgledava.

On gledi, on gledi grlicu bez para.
Hodi k mej, hodi k mej grlica bez para.

Nejdem k tej, nejdem k tej alj me majka kara.
Ako boš, ako boš majku posljušala,
kesno boš, kesno boš sineka zibala.

Da bi se zrušile te legradske gore

Da bi se zrušile te legradske gore,
kaj bi se videlo malo Međimorje.

Malo Međimorje, kak si v lepom cvetu,
a međimorski dečki po širokom svetu.

Listeka ti pišem, lepo te pozdravljam,
kaj si naš mislila kaj te ja ostavljam.

Da bi te ostavljal, šej, nej ti listeka pisal,
več bi si ja drugu grličicu iskal.

Drugi si zbiraju, srcu privijaju,
a ja mladi junak vu tom tožnom kraju.

Da nam pak dojde to vreme

Da pak nam dojde to vreme
da pemo mi v Međimurje
da pemo mi v Međimurje
de rastu katruže.

Lepe su lepe, lepe katruže
išče su lepše devojke
išče su lepše devojke
ke beru jagode.

Jagodice si bereju
koje golobe imaju,
koje golobe nemaju
žalosno živiju.

Lepi je lepi zelen bor
išče je lepši golob moj
išče je lepši golob moj
ki je v Međimurju.

Devojka se po vrtu šetala

Devojka se je po vrtu šetala,
žalosno se je vu ruže zagledala:

Oj ružice, srca mega radosti,
povečte mi zakaj sam vu žalosti.

Ona jeje milo z rokom dragala
i nad njimi ovak je popevala:

To vam želem, drage moje ružice,
da vam se nej nigdar skrilo sončece.

Naj vas v noči zvezdice odgajajo,
naj vas v jutro rosice napajajo.

Naj vam tihi dežđek pere glavice,
kaj vas bodem lepše brala, rožice.

Naj vas vu vročini vetrek prehladi,
kaj na mogla ni jedna povehnuti.

Ja vas bodem, dok sam mlada, trgala,
ali ne znam, komu bi vas davala.

Majke, oca nemam zdavnja živoga,
a drugoga izda nemam svojega.

Došel mi je ljist

Došel mi je ljist na drobno spisani,
od cesarske strani mi je poslani.
Meni je v roke dani,
nuter budem ja pozvani.
Svojo drago moral bom ostaviti.

I onda stopim pred majčina ljičeca,
pokažem joj spisanoga ljisteka.
Da je majka to zgljedala,
žalosno se rasplakala
od prevelke te junačke žalosti.

I onda počnem ljistek dalje čitati,
rad bi znati kam moram rukovati.
Celo nočko premišljavam
i žalosno si zdihavam,
česa sem se ščakal v ljepoj mladosti.

K regementu četrdesetosmomu
koj počiva i denes v Šopronu.
V Šopronu takvi gradi
de so sami dečki mladi
koji Ernest regementa sljužiju.

Sam nam Ferenc Joška ovak govori
da ga takvi junaki več nigder ni,
kakovi su vu Šopronu
rođeni su v Međimurju,
međimurske majke su jih rodile.

Dremle mi se, dremle

Dremle mi se, dremle,
spati mi se neče,
da se moj golobek
po vulici šeče.

Vužgi, majka, svečko,
ide dimo dečko,
s tom paradnom glavom
i lisastom šargom.

Vnogi pot si dojdem
dimo o pol noči,
nebrem te ljubiti,
ar me fkane oči.

Falila se Jagica

Falila se Jagica devojka,
da vu seli nema joj junaka,
ki bi ljubil Jagicu devojku.
Pozval jo je Ivo na večerjo:
- Kaj je meni za tvojo večerjo,
neg je meni de ja spala bodem.
- Ti boš spala z menom na posteljki.
Vu zorju so katani zahuškali,
prvi katan mi po ganjku šeče,
drugi katan mi po vrati kuči,
tretji katan vu hižico stopi,
tu su, duša, fini mužikaši.

Goslice so potrte

Goslice so potrte, nemrejo igrati,
kaj je tebi, Marica, nečeš popevati.
Goslice so nazaj popravljene,
spevaj, Maro, sedi si kre mene.

Mrzlo vodu donesem z bistroga potoka,
šipek ružicu ftrgnem, šipka črlenoga.
Išče bi ti lepša mogla biti,
spevaj Maro, naj se žalostiti.

Če si sedem kre tebe, nečeš govoriti,
ak se k tebi privinem, nečeš me ljubiti.
Znam da je tej zato jako zame,
spevaj, Maro, ne srdi se name.

Ružice mi posadi, se na red vu vrtu,
doklam si vu mladosti, naj ti brže rasto.
Koje bodo cvele celo leto,
spevaj, Maro, dok si mi na sveto.

Janica je fajn snešica

Janica je fajn snešica,
v cveto ima bela lica.
Šej, haj, škrljak na heljaj,
cukorpoharaj i neznam kaj.

Janica je proso žela,
na slamico ropca dela.
Šej, haj, škrljak na heljaj,
cukorpoharaj i neznam kaj.

Janičino belo čelo
s čipkami se je oplelo.
Šej, haj, škrljak na heljaj,
cukorpoharaj i neznam kaj.

Japek i mamica

Japek i mamica, to vas ljepo prosim,
najte mi zbirati memu srcu para.
Ja sem si zebrala v dvajsetprvem ljeti,
pak ga nam ostajla makar bu vumreti.

Da bi brže bilo v doljnjem kraju kmica
kaj bi skušavala Ivekova ljica.
Njegova su ljica bela i črljena
kak šipek ružica dok je rezvinjena.

Kaj se pripetilo

Kaj se pripetilo, kaj se dogodilo?
Vu beličkoj fari, v gardinovskom seli.

Jedna devojčica vu šesnajstom leti,
več je ona štela dva dečke imeti.

Dečki oženili, devojku stavili,
pak su v drugim seli fajn puce dobili.

Ta je devojčica malo črnokožna,
dečki tak veliju da je jako snažna.

Ta je devojčica malo preštimana,
z imenom i s conom Novak Treza zvana.

Ki so dečki kaj valjali

Ki so dečki kaj valjali,
na konjaro so jahali.

Ki so dečki neveljanci,
sam gledido de so žganca.

Ki so dečki čerleneši,
Marici so povoljneši.

Marica je fajn snešica,
joj se šika pocolica.

Dok Marica v krčmu zajde,
tam si mam pajdaša najde.

Nosi krčmar holjbu vinca,
kaj bo pila ma Marica.

Klinčec stoji pod oblokom

Klinčec stoji pod oblokom,
klinčec stoji pod oblokom,
na njega gledi mila ružica
z črnim okom.

Z jenim okom namiguje,
z drugim okom nasmehuje:
- Stani gori se, mila ružica,
vrata otpri.

- Rada bi ti otpirala,
rada bi ti otpirala,
samo dej se nej oca, matere
ja bojala.

- Kaj so tebi otec, mati,
kaj so tebi sestre, brati,
evo sam ti ja, mila ružica
ljubav prava.

Lepo je gledati

Lepo je gledati ki koga rad ima. Lepo je . . .
de ga goder što gledi, sigdi se ž njim štima.

Lepo je, ružica, dragoga ljubiti. Lepo je . . .
samo ako ga je vredno v srčecu nositi.

Ti mi cveteš, ružica, dragi, kak cvetje v obloku. Ti mi . . .
ar si v mojem srčeco zasajen globoko.


Lepo naše Međimurje

Lepo naše Međimorje,
puno žita kakti morje;
klasi zlatni se nihaju,
ljudstvu hranu slatku daju.

Tu široke njive plode,
i s koruzom zlatnom rode,
z senokoš pak bujna trava,
s kom se hrani tusta marha.

Tu šumice i gajiči,
kud spevaju mili ftiči,
a tam gori pak gorice,
de nam raste sladko vince.

Od severa tiha Mura,
a od juga hitra Drava,
jedna drugu tak ljubiju,
pri Legradu skup se zliju.

Ljudstvo naše međimorsko,
imaš blago i bogatstvo,
od Mure i hitre Drave
vuči se pak ljubav bratsko.

Leto, leto štero si nam ve došlo

Leto, leto štero si nam ve došlo,
piše nam se devedeset i štrto.
Započinje fnogi junak z ljubavlju
sveta ovoga,
kak vu zraku letajuča ftičica.

Belo grozdje da je zrelo, žoto je,
lepo nam je živeti v Međimorju.
Cvetiče nam lepo cvete, belo to,
žoto, črljeno,
sebi sem si zebral ružu povoljno.

Zebral sem si i previnol k srčeco,
navek ljubim samo jedno rožico.
Cveti ruže i cvela boš za navek,
v mojem srčecu,
dok me ne polože v črno zemljico.

Dragi golob, nebrem ti povedati,
našu ljubav na paper napisati.
Naša ljubav prevelika za navek
bode trajala,
dokač bodem ja na svetu živela.

Ljubav se ne trži

Ljubav se ne trži niti ne kupuje,
ljubav se ne trži niti ne kupuje.
Ko ljubiti ne zna, ko ljubiti ne zna
naj se ne  hapljuje.

Če je ljubav v srcu istinska il prava,
če je ljubav v srcu istinska il prava,
z njega ju ne spere, z njega ju ne spere,
Mura niti Drava.

Kad ja, draga, vidim tvoje joči črne,
kad ja, draga, vidim tvoje joči črne,
ljubav vu mom srcu, ljubav vu mom srcu,
nigdar ne vutrne.

Ljubil sem te sedem let

Ljubil sam te sedem let,
dok si bila lepi cvet.

Išče bi te leto dan, leto dan
pak sam pustil se na stran, se na stran.

Lasi si je rudala, rudala,
pocolica ji je na bok stala.

Čizmice s' je biksala, biksala,
v krčmicu se spravljala, spravljala.

Ve si stara robava, robava,
ve si bodi možova, možova.

Mamica su štrukle pekli

Mamica su štrukle pekli,
meni nisu nikaj rekli.

Štrukli su se prigoreli,
mamica su plakat šteli.

Školnik ide kak po drotu,
štiri snehe su na špotu.

Prva mu donese sira,
druga ju s pogačom tira,
tretja mu donese putra,
štrta veli ja bum zutra.

Nejte snehe k mej hoditi,
vaši muži su fest srditi.

Naj se gospon ne bojiju,
naši muži trdo spiju!

Mila Marice

Snočka sem ti kesno pod oblok dohađal,
mila Marice, mila Marice,
pod oblok dohađal, lepi dar donašal, čun-haj haj.

Črlenu jabuku, vu svilenom rupcu,
mila Marice, mila Marice,
črlenu jabuku vu svilenom rupcu, čun-haj haj.

Ti me nisi draga ni gledati štela...

Štela, dragi, štela, od majke ne smela,
mili dragane, mili dragane,
štela, dragi, štela, od majke ne smela, dragane.

Mlinar v krčmi

Žena išla v melin, nesla vreče,
mlinar pak jo dzodi požegeče.

Naj me, dragi mlinar, žegetati,
kaj mi nebo fertof ves meljnati.

Mlinar ono jemle kaj ga nejde,
zato pak mu se bez hasna prejde.

Mlinar hodi se okoli šanca,
zabil je na kolo deti lanca.

Mlinar ljubi snehe i devojke
rajši nek bi trdil v kompu spojke.

Gazda dene na vreče zlamenje,
mlinar pak potvarja se kamenje.

Mlinar f krčmi navek halaburi,
a vu kompu voda več brburi.

Mlinar f krčmi pije, halaburi,
melin  pak vu vodi navek šlafuri.

Mlinar ne za drugo kaj ga škropil,
vezda mo se bode melin ftopil.

Međimorje malo

Međimurje malo, kak si lepo ravno,
Med dvemi vodami jesi obkoljeno
Kakti cvetnjak lepo jesi ograjeno.

Od mađerske strani tiha teče Mura,
ke z Dobrave ide - do nje jedna vura.

Od horvacke strani hitra leti Drava,
na kojem prav brego najde se Dobrava.

Međimorci dragi, več bo došlo vreme,
kaj bomo mi mogli v naše rodno mesto.

V naše rodno mesto, v naše Međimorje,
de nam žive oci i majčice.

Međimurje malo, zemljo milena

Međimurje malo,
zemljo milena,
tu je moja domovina,
gdje me majka rodila.

Tu mi Bože živjet daj,
tu je moga srca raj.

Posred Međimurja
potok Trnava,
kraj potoka raste ruža,
potočnica plavetna.

Od sjevera leži
vinogradski kraj,
a sa juga ravno polje
tu je mili zavičaj.

A kad jednom dođe
mom životu kraj,
zbogom ostaj Međimurje,
moj premili zavičaj.

Međimurski lepi dečki

Međimurski lepi dečki
vu širokaj gačaj,
svetle čižme, črne sare,
to jim dobro paše.

Več petnajst let sam dovica,
zamuš nemrem iti,
em sam išče ne tak stara
v pedesetom leti.

Saki večer nekaj pečem
morti pak što dojde;
otprem bloka, vun poglednem,
saki mimo projde.

Ja sam pak ti stari dečko,
štel bi se ženiti,
makar si ti v pedesetim,
moja moraš biti.

Međimurski lepi dečki
vu širokaj gačaj,
svetle čižme, črne sare,
to jim dobro paše.

Međimurski zdenci

Međimurski zdenci, mrzla voda zvira,
šej, gde si mnoga draga tužne joči spira.

Ftičeki vu zraku najte popevati,
šej, več mi pomorite dragoga iskati.

Mojega dragoga lehko je poznati,
šej, moj vam dragi ima lepe, črne joči.

Mura, Mura, globoka si voda ti

Mura, Mura globoka si voda ti,
ti ne miluješ človeka vtopiti.

Mlinari su se jako prestrašili,
gda su vidli mrtvo telo plavati.

Njegva žena na brego je jafkala,
ali ga je bistra voda pobrala.

Kčerkica je iz daleka kričala:
zakaj ste mi ne vun zeli japeka!

Radi bi ti japeka mi vuzeli,
ali so globoki murski valovi.

Mura, Mura, globoka si voda ti,
ka si rezdružila naše ljubavi.

Na Ivanje

Na Ivanje pri nas je proščenje,
dojdi, draga, na moje veselje.
Ako dojdeš, bodem te ja čakal,
ako pak ne dojdeš, nabom se ja plakal.

Mi smo se peljali kre šume zelene
tam smo vidli dva golobe bele.
Golob guče, golobica neče,
to pak mene v mojem srcu peče.

Ti si golob, a ja golobica.
Dojdi k meni kaj ti kušnem lica,
tvoja lica bela i črlena,
kak ružica ki je razvijena.
Ti si meni vu sredini srca
kak v črleni jabuki koščica.

Nega sonca nit meseca

Nega sonca nit meseca, pretemna je nočka.
Pitam tebe, grličica, šej, de si bila snočka.

Bila sem v cvetnjako, cvetje sem sadila,
pak sam tebe, dragi golob, šej, na pameti mela.

Posadi mi šipek ružo pod mojim oblokom,
pak ju pusti gori rasti, šej, kak goder visoko.

S kim bo vekša, s tem bo lepše ružicu gledati,
samo nemoj komu goder, šej, na prsa metati.

Za me čuvaj ono ružo, koja bo najvekša,
koja se bo razvijala, šej, spod zelenog lista.

Oj kopina, kopina

Oj kopina, kopina,
kak si lepa zelena.
Se si polje obrasla,
samo jeno stezo ne.

Samo jeno stezo ne,
kod se šečem v gornji kraj,
k svojoj dragoj grlici,
k svojoj dragoj ružici.

Vura bije dvanajst vur,
mili kuči po vrati:
Je li čuješ, jel' ne spiš,
kaj me nutri ne pustiš?

Čujem, čujem, nit ne spim,
pak te nutri ne pustim.
Nutri imam druge tri,
si tri lepši, kak si ti.

Imaj, imaj, makar pet
ja si sedem s tobom v red.
Imaj, imaj, makar pet,
ja si sedem s tobom v red.

Oj, nesrečno mlado telo junačko

Oj nesrečno mlado telo junačko
koje dospe vu tu službu soldačko.
To so nam odsodila ta cesarska gospoda
koja ne miluje mladoga junaka.

Vezda so nam cimeri povehnuli,
koje jesmo na viziti dobili.
Hote, dečki, idemo kaj si druge kupimo
s kim dojdemo vu velike Gorčane.

V koj nas bodo naši domaj spoznali
koji jesmo za soldate ostali,
ki nam bodo drhtali da si bomo plesali
pri Medvaro z mladimi snešicami.

Cugmašina tožno je zafučnula,
saka svega dva, tri put skušuvala.
Dok me mila pogledala, tožno se je rasplakala:
"Kam si bodem goloba otpravljala?"

V temnoj nočki došli smo do Belgrada ,
tam smo se si tožno ogleduvali.
Ili gori, ili doli, sam Bog višnji nam pomori,
moramo se si vu Boga ufati.

Primem pero

Primem pero v svojo desno rokico,
pak bom spisal jeno malo pesmico
s kom se bodo veselili junaki
v malem Međimorjo.

Međimorje, kak si lepo cvetoče,
de nam rasto sake felje rožice
Ke sadijo nam mladem junakom
te ljepe divojčice.

V Kotoribo cugmašina doljeti,
me junačko srčece rezžalosti.
Zbogom, zbogom si moj pajdaši
i povolne ružice.

Poveč, golob

Poveč, golob, kaj si mi vu tugi,
morti tebe štera druga ljubi?
To mi je kaj me ve srce boli za tebe.

Ja znam kak ti bude, leži samo,
ne poslušaj svojo staro mamo.
Ti povem da ti smem, dojdi večer malo sem.

Meni mama druge ponujajo,
a za našu ljubav pak ne znaju.
Ljubim te, volim te, sam ne zabi za mene.

Onda golob, zbogom mi ostani,
da te ljubim, to ti poveč mami,
nikoga drugoga, samo tebe jednoga.

Protuletje nam dohaja

Protuletje nam dohaja,
ves svet mu se veseli.
A spod grma fijolica
svo glavico vun drži.

A ftičice koje spiju,
vu šumici mirovnoj.
Da se tožne prebudijo,
spevaju nam vugodno.

Ali cvetek v protuletju,
saki kratek čas trpi.
Da povehne v nedužnosti,
več ga nigdo ne zbudi.

Protuletje sako leto,
nazaj se nam ponovi.
Grešen človek pak da hmerje
on se nigdar ne zbudi.

Lastavice da odidu,
opet dojdu vu naš kraj.
A človeka da odnesu,
več ga nigdar ne nazaj.

Protuletje se otpira

Protuletje se otpira,
moje srce nema mira.

Nema mira nit spokoja,
dok ne rečeš da buš moja.

Da boš rekla, kaj boš rekla,
daj ti v grobu Bog pokoja.

Cveti, cveti fijolica,
brala bu te devojčica.

Devojčica bu te brala,
pak te bude meni dala.

Da več nebom devojčica,
nabo zame fijolica.

Cveti meni šipek roža,
dok ja tožna nemam moža.

Da bom tožna mela moža,
nabo zame šipek roža.

Cveti meni modro cvetje,
dok ja tožna nemam dete.

Da bom tožna mela dete,
nabo za me modro cvetje.

Pučpuljika pučpuljuje

Pučpuljika pučpuljuje,
svojim mladim nazveščuje:

- Pite, ječte, moji mladi,
kaj vam brže perje zraste,

kaj vam brže perje zraste,
kaj bote leteti mogli.

Išla bi ja v polje z vami,
al' su v polju kosci rani,

Mene staru pokosijo,
a vas mlade poloviju.

Išla bi ja v šumu z vami,
al' je tamo jagar mladi.

Mene staru na cilj zeme,
a vas mlade v torbu dene.

Nemoj mene obstreljati,
ja ču tebi povedati,

ja ču tebi povedati,
koga češ ti oženiti.

Naj si zeti staru vdovu,
stara vdova smrt gotova.

Naj si zeti srednju dobu,
srednja doba neje sloga.

Neg' si zemi devojčicu,
svomu srcu pajdašicu,

svomu srcu pajdašicu,
švelju, prelju, kopačicu.

Švelju, prelju, kopačicu,
i vu krčmi tancaricu.

Raca plava po Dravi

Raca plava po Dravi,
korpu nosi na glavi.
Šej, haj, to leto
da nam ružice cveto!

Videl sam te na brodu,
poznal sam te po hodu.
Šej, haj, ...

Videl sam te v goricaj,
poznal sam te po špicaj.
Šej, haj, ...

Štela si mi se skriti,
da si plela vu žiti.
Šej, haj, ...

V žito sam se zgledaval,
k sebi sam te vuzaval.
Šej, haj, ...

Čakal bom te do kmice,
dojdi k meni v gorice.
Šej, haj, ...

Či me očeš ženiti,
ne smeš drugam hoditi.
Šej, haj, ...

Rekel sam ti predlani,
naj bu ljubav med nami.
Šej, haj, ...

Ružica sem bila

Ružica sem bila, rožica več nebum.
Da mi leto mine, ja več cvela nebum.

Rekla sam ti, golob: naj me ostaviti,
kaj se moja lica morajo sušiti.

Nesam ti ja, golob, tomu nikaj kriva,
nego moja majka, ka v zemlji počiva.

Da nej samo bila majku poslušala,
danes za to žalost ne bi bila znala.

Vu mojem srčecu takve su žalosti,
da ja nebrem s perom spisati zadosti.

Zato komaj čakam, lepo protuletje,
kaj me razveseli to črelno cvetje.

Rožice bum brala, na prsi metala,
kaj se bum na tebe golob, zmišljuvala.

Slavna naša kumpanija

Slavna naša kumpanija, prijatelji mili,
hiže gazda tak veli: bodimo veseli.

Zato onda pijmo ga, dok ne pukne zorja,
to je stara navada malog Međimorja.

Neje najti Međimorce ki vince prodajo,
ar so dečki Međimorci ke mu vetra daju.

Nit ti onda, dragi brat, naj vince prodati,
več ga bomo popili mi ljubljeni brati.

Snočka sem senjala

Snočka sam senjala da sam z drugim spala,
v jutro sam se stala, nikoga ne našla.

Zela sam vedricu, išla po vodicu,
vodicu grabala, dragoga zgledala.

Golobek ljubljeni, hodi bliže k meni,
bom ti povedala, kaj sam ti senjala.

Ja sam ti senjalada sam s tobom spala,
v jutro sam se stala, nikoga ne našla.

Nikaj zato draga, kaj si to senjala,
bode došel večer, ja se k tej došečem.

Golobek ljubljeni, obrni se k meni,
dej se 'brni k meni, več je denek beli!

Hodi, draga, z menom, vu široko polje,
kaj bu za te znalo malo Međimorje.

Hodi, draga, z menom vu vrčak zeleni,
tam su nam precveli klinčeci črleni.

Snočka sem ti kesno

Snočka sam ti kesno
fučkal i popeval,
fučkal i popeval,
pod oblok dohajal.

Pod oblok dohajal,
tebe vun dozaval,
tebe vun vuzaval,
lepi dar donašal.

Lepi dar donašal,
črlenoga ropca,
vu črlenom ropcu
črlenu jabuku.

Je li nesi čula,
elj pak nisi štela?
- Čula, dragi, čula,
elj da nisem smela.

Ar me moja majka
lepo pokarala,
lepo pokarala,
ne me vun pustila.

Dojdi, golob, zvečer,
samo stiha dojdi,
dojdi, golob, zvečer,
samo stiha dojdi.

Kaj te nabo čula
ta črna zemljica,
ta črna zemljica
nit' moja majčica.

Stopram sem se oženil

Stopram sam se oženil, več me žena zbila.
Drugi ljudi mi vele: - Praf ti je fčinila.

Kupil sam jo ferteka, kaj bi bolša bila,
ferteka je ponosila, išče hujša bila.

- Kupil si mi ferteka z najhujšega platna,
zato ti ja, dragi moj, nemrem biti zlatna.

Kupil sam joj čižmice, lepe kardovanjske,
kaj mi nej polagala reči grubijanske.

- Piši mene, moj mož, vrit s tvojimi čižmami,
zakaj hodiš po krčmaj z ljuckimi snehami.

Ah, joj meni tožnomu, kaj mi bo začeti?
Palico bo vrezati, kožu joj načeti.

- Samo probaj biti me, ti drveni svetec,
ve glej, odnud ideju oporovski tetec.

Je, je bormeš došli so vaš predobri tetec:
- Naj jo šogor buhati, z vraga nabo svetec.

Obedva ste norčeki, to vam morem reči,
vezda vam bom ja pokazal kak se dojde k sreči.

Poglednite si stari i mladi,
kak smo si mi jen drugomu radi,

makar bote kajgod govorili,
nebote nas rezdružili.

Školnik hodi kak po drotu

Školnik hodi kak po drotu,
štiri snehe so na špotu.

Najte, mama, govoriti,
školnika je fajn ljubiti.

Školnik hodi kak po dreti,
snehe oču obnoreti.

Dve so črne, dve pak bele,
školnika so sega zmele.

Prva nese v roki sira,
druga jo s pogačom tira.

Tretja nesla v roki putra,
štrta veli: - Ja bom zutra!

Možu spekla je koružnjaču,
a gosponu pak pogaču.

Evo ti je kruhek friški,
ne t' je treba smokek nikši.

Najte, snehe, k mej hoditi,
vaši moži so srditi.

Naj se gospon ne bojido,
naši moži trdo spido.

Župnikove nove štale,
se so deske doli pale.

Samo jedna je ostala,
de je Marica ležala.

Pod oblokom jen trnoslek,
školnik hodi kakti oslek.

Pod oblokom je stolica,
Mara gledi kak oslica.

Tri dni mi je

Tri dni mi je kak sam došel s tabora,
pala mi je konju z noge potkova.

Kovač majster, potkujte mi konjiča,
kaj bom jahal de je moja grlica.

Svetel mesec sveti meni celo noč,
kaj bom jahal svojoj dragoj ovo noč.

Neče meni svetel mesec svetiti,
neče mene moja draga ljubiti.

Vehni, vehni fijolica

Vehni, vehni fijolica, ne žalosti me.
Ar te ftrči nemrem ja, vehni grlica,

Zasadil sem ja tebe vu glubinu srca,
al sad vidim da drugi od dna te trga.

Zrasla si kak tulipan med več rožami,
al da mi je (v)se zahman, joj navek meni,
vehni vehni grlica, kaj te ne trgam,
niti više svojemu srcu ne trebam.

Vidim glavu spuščenu drugom na prsa,
žute lasi spuščene joj do pojasa.
Ah, žalost me primila, kad ja te vidim,
kad ti vusta rumena više ne ljubim.

Vu pol noči

Vu pol noči dimo dojdem,
draga moja milena,
domaj nikoga ne najdem,
srce mi je žalosno.

Samo zvezdice vu zraku,
ke mi sjajno igrajo,
teško je mej siromako
da mi srce kalajo.

To je kriva moja majka
koja me je rodila,
bole dej mi bila telo
v hladen grob sprevodila.

Vuprem oči

Vuprem oči vu to nebo visoko
tam ja vidim jasne zvezde igrajo.

Či mi bole jasne zvezde igrajo,
bole moje mlado srce kalajo.

Međimurje malo, kak si lepo, zeleno,
cvetičem si ti meni obgrajeno.

Počela se travica zeleniti,
moja draga, ne smem se ja ženiti.

Još me bodeš mali časek čakala,
makar se boš saki danek plakala.

Vu toj nemškoj zemljici

Vu toj nemškoj zemlici se posod so fabrike,
i te gore visoke se so snegom pokrite.

Kaj me ne bolelo moje tožno srčece,
da se v nemškoj zemli zmislim za Međimorje,
vu kojem mi cvetejosake fele ružice,
po šumicaj spevaju drobne male ftičice.

Piši meni, grlica, listek v nemšku zemljicu,
vu listek mi zamotaj međimorsku ružicu,
koja bo veselila moje tožno srčece,
dok ne dojdem, grlica, vu malo Međimorje.

Zelena dobrava

Zelena dobrava
potrpi mi hlada,
De bo me čakala
moja mila draga.

De bo me čakala
k sebi previjala,
od svojega srca
kaj najlepše znala.

Golobek ljubljeni
klinčec moj črleni,
ne srdi se na me
kaj smo rezdruženi.

Ružica rezvita,
de si, kam si skrita,
kaj te nemrem najti
širokoga sveta.

Kušnul bi ti lica,
draga grličica,
al da je med nami
globoka vodica.

Zvira voda iz kamena

Zvira voda iz kamena, hladna studena.
Rasti ruža iz korena, lepa, črlena.

Divojčica ruže brala, pak je zaspala.
Poleg jahal mladi junak, s'tiha ju budi:

Stani gori divojčica, jel' si zaspala.
Ruže su ti povehnule, ke si nabrala.

Dečki su se oženili, ke si ljubila.
Se su dekle zamuž 'dišle, ke si imela.

Žena ide na gosti

Žena ide na gosti,
moža sobom ne pusti.

Moj mož domaj boš,
pure, race pasel boš.

Zakoljem ti racicu,
pak ti skuham tacicu.

Dok je on tu juhu jel,
teremtete kak je glel.
...

Da je ova lepa pesma dragom Bogu znana,
z neba bi nam sem curela slatka, slatka mana.
Znam da toga nigdar nabu, makar nam to paše,
zato nek nam srečno bode Međimurje naše.

Daj po Muri vino teklo
mesto čiste vode,
ljudi bi se selili vu Međimurje
kakti bele rode.

BELE ROŽE
Zmisliš se, mama, tih jutrah tak plavih?
Rosa još s trave se svetila vani,
Stare su vure polahko odtukle,
Glas im je tenek i tih i pospani.
V odprti oblok je dišalo jutro,
A pod oblokom naš vrtek je mali
Budit se počel, i on si je dremal
V mirnoj toj noći, dok vsi smo mi spali.
Zmisliš se grma od rožicah belih?
Tak se razrasel, navek je pun cveta,
Vnoge su zime prek njega vre prešle,
Vnoga su žarka ga grejala leta.
Tesno je k staromu stiskal se zidu,
Da ga prijatel obrani od bure,
K nizkom, obloku se penjale grane,
Čule su, stare kaj šepćeju vure.
Kad si Ti znala čez oblok pogledet,
Kak da su rože oživele bele,
Kak da su dobre Ti dragale ruke,
Kak da su k Tebi privinut se štele.
Nî Ti sad rožah, poginul je vrtek,
Dom je razrušen, raznesli su vsega,
Zdalka se vidi ledina žalostna,
Dom gde se belel na slemenu brega.
Mrtvo je vse, kaj smo imali radi,
Nadu za nadom živlenje nam ruši,
Gineju želje, al samo popevke
Još mi živiju, kak negda, vu duši.
Vu njih navek još ta jutra su plava,
Vu njih još rožice cvetaju bele,
K Tebi dišeće privijaju cvete,
Dobre Ti ruke bi dragati štele.
NA KRČE
Glicinije pak se zaplavile,
I slatko dišeć me pozdravile
I zabil sem dan i živlenje,
Pak mladosti došle su senje.
I z menom na prstih su hodile
I v kraj su med bregi me vodile,
Gde sunce, kak nigde je zlato,
Gde vse mi je drago, poznato.
Tam trni se meni vugibljeju,
I stare se sljive nagibljeju,
Diši mi senokoša ravna,
Mi zdavna se poznamo, zdavna.
Pastiri još ogenj si kuriju,
I šume vu dole se žuriju
I oblak beli se i zgine
Za one tak plave planine.
Tam tiči me drobni nazivaju,
Pred menom se steze ne skrivaju,
Tih polja sem dragal ja klase,
Tih tičekov poznam ja glase.
Kaj ne? sad se ne bumo delili,
Neg celi dan skup se veselili
I leteli v gaje i dole,
Pozabil bum brige i - škole...
- Al ceste vu draču vse stajeju
I cucki na mene tak lajeju,
I Krčim kad došel sem bliže;
Nî bilo dvorišća nit hiže.
I strajnski su muži se čudili:
"Kaj oni su gospon zabludili?
Tu nemreju dojti do sela,
Ta cesta već nikam ne pela!"
I mučal sem, moral sem vrnut se,
Nî srce mi dalo obrnut se,
I meni je bilo do plača,
Ti mrtva mi gruda domaća!
LIPA
Lipa naša, draga lipa,
Vnoga, duga leta
Dišala si nam i rasla
Puna sladkog cveta.
Ti si vsakoj drobnoj čeli
Meda dala rada,
Vsakomu i strajnskom bogcu
Pokoja i hlada.
Vnogikrat se v tvojoj senci
Beli dom počinul,
Sad je tam ledina gola,
Dom je zrušen, zginul.
Sad zabadav, stara lipa,
Išćeju te čele,
I zabadav moje misli
Najti bi te štele.
Naše steze, naše rože
Strajnski je preoral,
Ali zakaj baš domaći
Tebe seć je moral?
Prosili su njega lepo
"Lipe nam ne seci
Dobra je i hlad bu dala
Nam i našoj deci!"
Nî za njih on srca imal
Nit za lipu staru,
Ciganu je rajše prodal,
Črnom koritaru.
DECA
Vu hladu su bili vsi puti,
Vu suncu, vu žarkomu grane,
Vse puno sadja i veselja
Vu rodne jesenske te dane.
Tam jabuke smejale nam se
Tak sladko črlene i žute
I zrele su padale same
Pred nami na steze i pute.
Mi znali smo: vse je tu naše
I bili smo srećni i mladi
I vsaku mravljicu i ticu
Od srca smo imali radi.
Tak veselo bilo se igrat.
Po stezah bez brige si iti
I onda se tiho pritajit,
Vu huti, vu grabrovoj skriti.
Prehajalo vreme je v igri
Tak naglo, da nismo nit znali,
Da poldan najenput je došel
I da su vre doma nas zvali.
A doma su bili vu brigi
I dedek je pošel k ormaru
Polahko je steklo odpiral
I vuru opipal tu staru.
On, bogec, je z rukami gledel,
Te velike oči i lepe
Vu mraku navek su mu bile,
Čez leta i leta vre slepe.
K obloku je višeput došel,
Pogledel, poslušal v dvorišće
I zazval: "Vre poldan je prešel,
Naj decu sad negdo poišće!"
Vsi išli su iskati decu,
Al deca su dobro se skrila,
Smejućki su gledela z kuta,
Vre doma pri hiži su bila.
Vu hiži se kadila juha
I kad smo mi k stolu se seli,
I sunce je došlo za nami,
Pozlatilo stol nam je celi...
ROŽNJAK
Vi ne zamerite, da reč mi ni tak fina,
Da ja Vam pišem tak, kak doma se spomina,
Tak mislim ja navek, ja nisem rad v paradi,
I znam, taj jezik naš Vi imate tak radi.
Vre vsikud cvete vse, to mesec došel je,
Kaj rožicah je pun, a zoveju ga Maj,
Povečte meni prav, to ime vučeno,
Nam čisto strajnsko je, je l' zmisli Vas na kaj?
Na niš! Al kad sem čul da mesec Rožnjak bu,
Ja zmislil sem se mam, kak negde roža cvete,
I kak spodobno njoj, al puno lepše još,
Vu beloj hižici je jedno drago dete.
Vuz onu hižicu se puti žuriju,
Ne smeju nigde stat, bežiju, gdo zna kam,
I nebo ih gledi, tak čisto, plavo tak,
Al lepše plavo još, neg to, ja nekaj znam.
I znam, da blizu je obločec odprt mal,
Tam negdo van gledi i nekaj premišljava.
A oči plave su kak niš na svetu ni,
I tak je draga mi ta mala, zlata glava.
I ja bi strašno rad, kaj znam, da nî mi smeti,
Tu glavicu bar čas na moje srce deti
I tiho dragati te lasi svilne, zlate...
A gdo je dete to - em, Vi to dobro znate!
NOĆNI LOTOS
Daleko prek plavih planinah
I dale od oblakov belih
Veliju, da cvet je, kaj samo
Po noći odpira svoj kelih.
Po noći, kad meseca svetlo
Kak srebro se z neba preleva
Na reku i dole, a v lugu
Slaviček popeva, popeva.
I tiho trepećeju krilci,
Budiju metulji se šari,
Tam cvete vam noćni taj lotos,
Na reki, na Godavari.
Prek vodiju steze od srebra,
Tam hodiju senje po noći,
Tam vse je tak čudno i lepo,
Da niti povedat ni moći.
Veliju: i čoveku v duši
Taj cvet je, al skrit je gliboko
I samo ga v ljubavi vidi
Deteta nedužnoga oko.
"Pak morti i zbilja!" ste rekli
I rukom ste pokrili oči,
A ja sem se zmislil na senje,
Na lotos i mesečne noći...
PAUNI
Po parku plaviju se pauni,
Trepeće im kruna na glavi,
Na granah glediju ih tičice
I rožice drobne vu travi.
A gore nad cmroki nad črnimi
Oblačeki beli su stali,
Iz njih su se dole zagledeli
Debeljkasti ajngeli mali.
I pauni plavi se gizdaju
I repe si širiju zreda...
Tak mirno je vse, samo negde je
Zadišala sladko rezeda.
Po parku je nekaj zašeptalo,
Vsi ajngeli z oblakov zgora
Nad tihu su stezu nagnuli:
- Markiza to ideju z dvora.
Ah, ja bi Njih nekaj rad pitati
Presvetla, prelepa markiza:
Visoki chignon Vaš napudrani,
Kaj smeti bi videti zbliza?!
Štel znati bi, je li zaistinu
Pod onim turničkom na glavi
I Oni si krunicu imaju,
Kak v parku ti pauni plavi?!
JESEN
Sence se zbiraju,
Oči zapiraju,
Nekaj žalostno se sluti,
Kaj nam to skrivaju,
S črnim prekrivaju,
Kaj nam tajiju ti kuti?
Je li kaj minulo,
Stiha poginulo,
Morti nam drago i sveto?
Il za planinami
I za daljinami
Cvetno povehnulo leto?
Vse su preplavile
Sence i zavile
V kmicu. I v našem je oku.
Nebo se zmutilo,
Listje požutilo,
Jesen gledi pri obloku.
POD VEČER
Srebro se blisiče,
Ribica se hiće,
Reka si šumi,
Nekaj pripoveda,
Kaj se razmet ne da,
K čemu rečih nî.
Tenke su se megle
Na vrbike legle,
Na poljane vse,
I kak senja bela
Skrile dol i sela,
Drema im se vre.
Šume se gubiju,
Bregi se plaviju,
Dale su nam zmir,
Nebo je kak zlato,
Tiho, čudnovato,
Kak molitve mir.
Tiha nam i duša,
Samo vse posluša,
Kak da šepće gdo.
Morti za te vnoge
V boju ljude bôge
Negdo moli to.
CIKLAME, KRVAVE CIKLAME...
Tam sunce je strusilo zlato
Čez listje na preprut i na me,
Iz luga su lukale guste
Dišeće črlene ciklame.
Ciklame, krvave ciklame,
Da broja ni moći im znati,
Tak puno, da čoveku čisto
I smililo nakel se stati.
Veliju, da negda je zdavna
Tam grobje zapušćeno bilo
I vsega je preprut prerasla
I cvetje ciklamah je skrilo.
Vuz reku železna je cesta,
Železna tam ružiju kola
I voziju naše soldate
Bez broja prek brega i dola.
I tam, gde su najgorši boji,
Gde nigdo se smrti ne straši,
I najviše gde ih pogiba,
Sigurno tam budeju naši.
Po celomu svetu su boji
Na hiljade zmirom ih pada
I samo se širiju grobja
Prek zemlje i sela i grada.
I došla je noć ili žalost
Na nebo, na zemlju i na me
I videl sem vsigde po svetu
Ciklame, krvave ciklame.
PRED ZIMU
Po vrtu Vašemu već stezah videt nî,
Prekrilo ih je vse kak samo čisto zlato.
Al nî to sunce, nî, zabadav želet ga,
Na dugo zašlo je za nebo olovnato.
To suho listje je, kaj veter severni
Po svržih strgal vsih, zasipal tihe steze,
Donesel grubi mraz i strusil rožice
I slekel opravu, tu tenku z bele breze.
A meni vidlo se, da sunce to sveti,
Da vrnulo se pak, da cvetje bu dišeće,
Osipalo ves vrt i plavi da metulj
Pred očmi mojimi leti vre i trepeće.
I mislim, da gledim, kak dvoje šeće se,
O, dobro poznam ja Vaš korak tih i droben,
I čujem, kaj veli Vaš bledi kavalir,
Al čudno mi je to, da meni je spodoben.
Nî vsega toga, nî. Još zadnji opal list
Na pusti taj rondô sred divje guste trave.
Vre dugo leta nî, al ja sem senjal ga,
Kad včera videl sem te drage oči plave.
KAPRICA
Zvončeki složno si cinkaju,
Fletno nam sane letiju,
Lugi vu snegu se stiskaju,
Zvezde se dalke blišćiju.
V nebu sigurno su ajngeli,
Skrili od zime se hude.
Ruke na zvezdah topiju si,
Nemreju pazit na ljude.
Vsikud su puti vre zbrisani,
V belih perikah aleje,
Zvončeki veselo cinkaju,
Kak da se negdo to smeje.
Samo nad cmroki, nad črnimi
Kmica kak stena se diže.
- Naj se ne dostoju bojati,
Naj se primekneju bliže!
- Vani smo. - Zakaj se srdiju,
Gdo nas je videl? Smo sami.
Morti taj mesec nad brezami?
Ves je črlen, - naj se srami!
Kaj je to? Kak me zasipalo,
Kmica i sneg mi prek oka,
Kaj su to Oni, markizica,
Ili su svrži od cmroka?!
Stari nas grabri s perikami
Nekak glediju ze strane,
Zvončeki glasno se smejeju,
Fletno letiju nam sane.
FIGURICE
Dama s kavalirom,
Par iz porculana,
Svetlo se glediju
V zadnjem ognju dana.
On se nekak srami,
Ona je koketa,
Čas su predi išli
V taktu menueta.
Valjda su si šteli
Čisto malko stati
I povedat nekaj,
Kaj ni smeti znati.
On je jošće hotel
Zebrati se malo,
Ona se pogledet
Na kamin v zrcalo.
Klavesen je zaspal,
Dišala rezeda. -
Ali kaj najenput
Lica su tak bleda?
Zgasile se oči,
Ni već smeha bilo. -
To je samo sunce
Za bosket se skrilo.
Vse je v kmicu zašlo:
Park i ogenj dana.
Park je bez živlenja
Par iz porculana.
PROŠECIJA
Starinske si hiže z visokimi krovi
Z obločecov k cesti glediju,
Vre sunce zahaja i ideju mraki,
Pa kaj to starice ne spiju?
Na malom brežanjku nad njimi je cirkva,
Tam vsi su zazvoneli zvoni,
Al kak čudnovato i kak je žalostno,
Kaj sad pripovedaju oni.
Prošecija duga čez vulice ide,
Vuz male, starinske te hiže,
Čez grobje se gdegde zasvetile sveće:
Prošecija k cirkvi se diže.
I same su ženske i deca su drobna,
Gubiju im tenki se glasi,
Da komaj je čut litanije govorit,
I sveća za svećom se gasi.
Vre kmica je bila, kad došli su starci,
Kaj bili su čisto odzadi,
Zabadav si gledel, zabadav si čekal,
Gde naši dečaki su mladi.
A naši dečaki su dalko vu boju,
I Bog zna, gdo doma se vrne,
Tak vnogi počiva i spi si tak trdo
Na zglavju od zemljice črne.
Za onimi v boju molitva se šepće,
Za timi, kaj dalko tam spiju,
Za njimi starinske su hiže žalostne
Za njimi vsi zvoni zvoniju...
MRAK
Bele su breze tak blede,
Trusi po strni se mak,
Plave planine zastira
S črnimi kreljutmi mrak.
Steza se skriva pod preprut,
Grmje se stisnulo v kraj,
Kakti da čekaju nekaj
Doli, daljine i gaj.
Breze poslušaju blede,
Veter zatajil je dah,
Tajno kak rosa prek trave
Prešel je trepet i strah.
Tič je bez glasa preletel
K noći za breze tam prek. -
- Bog moj, kad zaspat bum moral,
Bum li ja spal za navek?..
ZDENEC
Lipa je pri putu mam,
V hladu glibok zdenec,
Puno puc se zbira tam,
Kak od rožic venec.
Vode šum je zmirom čut,
Zajimač se vleče,
Bistra voda punoput
I zabadav teče.
Spomenik je tu navek,
Ne će da prestane,
Smeh se čuje v selo prek,
V polja i poljane.
Samo kad je tiho čas,
Lipine čez veje
Drobni i tak sladki glas
K zdencu se zaleje.
I najenput vse muči,
Samo tič popeva,
I popevka tak zvoni,
Dale se razleva.
Od popevke čudne te
Prejde smeh i šale,
Puce su žalostne vse,
Zakaj? - Ne bi znale.
Ne će se spominjat njim,
Mir bi vsaka štela,
Sad se doma pašći vsim,
Kam ih steza pela.
Steza ide koja kam,
Z desna k selu, z leva,
Ostal je slaviček sam,
Sladko si popeva...
RIBIČI
Stara se nagiblje vrba,
Kakti da bi spala,
Topli letni dan je videt
Z vode kak z zrcala.
Oblak plava jen za drugim
Beli i debeli,
A na bregu mirni ljudi
V travu su se seli.
Dremlje voda, samo onde
Gde je kraj rukava,
Svetli val prek vala skače,
Teče šumna Sava.
Prešel poldan, greje sunce,
Voda vse trepeće,
Negdo je na bregu rekel:
"Sada kak da vleče."
Vsaki čas na vedrom nebu
Krič se zdigne vesel,
Ribič-tič kak bela strela,
Ribu je odnesel.
- Sunce tone čisto nizko,
V vodi je vre kmica,
Vse je dugša senca vrbe,
Vse su dugša lica.
Nebo je vu jednom ognju,
Tiči su po prudih,
A pred nebom silhuete
Črnih tihih ljudih.
MESEČINA
Spi jalšina.
Mesečina
Tenko tkanje tke
I med breze
Riše steze,
Po njih senja pê.
Na te črne,
Oštre trne
Sipa svetli cvet,
Pak te pela
V bela sela,
V čudni tihi svet.
Samo v gori
Tam med bori
Kut je mraka pun.
Tam na malih,
Kmičnih valih
Bel se ziblje čun.
Čun se ziblje,
Sam se giblje,
Srebren mu je trag,
I kad zgine
Med jalšine,
Kaj mi je tak drag?!
Tam je bilo
Dete milo,
Koga zdavna nî,
Kaj tak zgleda,
Kaj je bleda,
Kaj me ne gledi?!
Šaš trepeće,
Mene vleče
Želja tam do nje...
Spi jalšina,
Mesečina
Mrtvo srebro tke...
ZDRAVA MARIJA
Vozi za vozom se voz,
Cesta polahko zavija,
Stari zazvonel je zvon:
Zdrava Marija!
Svileno seno diši,
Prešli su črni oblaki,
Lepo smo spravili vse,
Doma smo taki.
Dugi taj dan je bil vruć,
Veter sad tih se zdigava,
Ziblje, nagiblje se voz,
Kak da se plava.
Žarki je zgasil se dan,
Cesta vu kmicu zavija,
Čas je počinut se, spat,
Zdrava Marija!
TIHI VAROŠ
Klinčeci žarki čez oblok visiju
Čisto nad težka okovana vrata.
Hlad je od cirkve, na strmom joj krovu
Golubov bela su sela se jata.
Vidiju dalko: pod nebom tak bistrim
Rudaste šume i cirkve na bregu,
Travniki v suncu i čisto pri nebu
Tam se blisiče planina vu snegu.
Puti se vsikud razstajeju beli,
Vruće je, iskre trepećeju v zraku,
Zdalka se cesta čez strni vre zrele
K Varošu žuri i k vulicah mraku.
Ide prek mosta, pod kojim gliboko
Reka polahko zastaje sred hlada,
Njiše se kipec, tak čudno naopak:
Lipe i vulica mirnoga grada.
Kaj su to golubi zleteli s cirkve?
V strahu su: vsi su zazvoneli zvoni.
Meša je prešla, razhaja se narod,
V svili gospe su, vu črnom gosponi.
Malo pred njimi vu opravah belih
Deca im ideju tak sramežljivo.
Jedno od njih je tak lepo i sladko,
Ono mi žalosti vnogoj je krivo.
Štel bi ja znati: za koga joj drhće
Srce pod križecom onim od zlata?
Komu ti klinčeci cveteju žarki,
Komu ta težka ju čuvaju vrata?
POZABLJENI AMOR
Grabrov prirezanih red,
Amor zmed listja na stupu
Nekak žalostno gledi
Praznu vu mehenu klupu.
Čisto pozabljen je on,
Pavuk mu prede prek čela,
Lasi posipal je prah,
V ruki pretrgnuta strela.
Senja on: Srebrena noć.
V spomenku ideju pari,
Tiha i sladka im reč,
Grabri si šuškaju stari.
Jeden zaljubljeni par
Došel je k njemu sim sedet,
Kmica ni videla niš,
Amor, - je sramil se gledet.
Zutra markiza ga ta
Z rožami vsega prekrila
K njoj bi on zletel bil štel,
Al su od mramora krila...
Gde su markizice sad?
Prešle su v noć s kavalirom,
Amor još čeka ih sam,
Čeka zabadav ih zmirom.
- Sad još debela gospa
S cuckom čez park se prepela:
Park i gospodski je grad
Kupil si kramar iz sela.
STARINSKA
Jezero v gaju cipresah.
Bistroj po vodi gizdavo
Labudi plavaju beli.
Nebo je plavo, tak plavo.
Ziblje se čun nad glibljinom,
Tiho je čuti gitaru,
Gaj od cipresah posluša,
Pozna popevku tu staru.
Poznaju blede te rože
Jezeru čisto na kraju,
Pozna ju mračna glibljina,
Plave daljine ju znaju.
Ona veli, kak je sladko
Imati rad, kaj ni smeti,
Onda sred rožah na valu
Zaspat: vumreti, vumreti...
SENJAL SEM
Ja senjal sem: večerno nebo
I velike zvezde svetiju
I bledo zelene si vrbe
Nad plavkastim ribnjakom spiju.
I v jorgovan čisto potonul
Tvoj dom i ti pri obloku,
V belini tak lepa i bleda,
Zamišljena s suzom vu oku.
Sveti se iz svetloga oka
I ne će da suza prestane
I plačeju rože gizdave
I plače slaviček se z grane.
I z vsakom ti suzicom novom
Z dišećega vrta z doline
Zažiže se kresnica svetla,
Na nebu, tam zvezdica zgine.
KOSCI
Dalko selo mirno spi,
Nigde posvet videt nî,
Samo črnom lugu bliže
Zvezda se zažiže.
Potok mal se žuri sim,
Vrbe dremljeju nad njim
I od vrbah pošli sedih.
Kosci v tihih redih.
Mesec shaja pun i žut,
Guste trave šum je čut,
Trusi se debela rosa
I srebri se kosa.
Duž poljanah vse pod lug
Red se koscov giblje dug,
Ruši se vu valu trava,
Svilena otava.
- Vsa je zvezdah puna noć,
Kosci su otišli proć,
Šteli bi još dojt do kraja:
Mesec vre zahaja...
IDE NOĆ...
Nebo je vu samom zlatu,
Črni jablani pred njim,
S travnikov se ravnih zdiže,
Tenki plavi dim.
Aleja v dol odhaja,
Zrak je miren i tak čist,
Kak narisana se vidi
Vsaka svrž i list.
V mutnu meglu grad se zavil,
Samo dalki šum je čut,
List za listom tiho pada,
Put je pust i žut.
Pak je nebo sada bledo,
Zgasilo se zlato tam,
Plavi je metulj doprhal,
Zginul v nebo mam.
Spomen mi je dragi došel,
Ali taki zginul proć,
Jesen ti je v mojoj duši,
Ide, ide noć...
MEGLE
Breze su vre čisto žute,
Jele su tak črne,
Divja loza ih krvava
Hoće da zagrne.
Vlečeju se z klanjcov megle,
Z njimi ide zima,
Žalost, koja ni za zreći,
Srca mi se prima.
I gubi se breg za bregom,
Zginule su jele
I zaslepile mi oči
Ruke mrzle, bele.
Vse odhaja nekam dalko,
Zašli su i puti,
Reč potužit bi se štela,
Al nit glas ni čuti.
A te misli, hitre misli
Težke su i trudne,
Kak da se bojiju noći
Ove sive, čudne.
- I kak da je zginul, zaspal
Svet i vse živlenje -
- Da i ja tak morem zaspat
Ja i moje senje!
INTÉRIEUR
V črlenom svetlu tihi kut,
V glibokomu fotelu
Zlati se draga glavica,
Naslonjena na ruku belu.
I knjiga v svilu vezana
Iz ruke joj se skliže,
Tak rada drugda čita ju,
Al sad ju nit ne diže.
I vu kaminu z mramora
Gasi se zadnji plamen
I mrak zavija sencami
Vu črno beli kamen.
Al ona glava rudasta
Vu mehkomu fotelu
Naslonjena je još navek
Na malu ruku belu.
Ne vidi, da je mrak vre skril
Kamin, gobelin i zide,
Kaj kakva teška misel to
Za belim čelom ide?
Ne, - Snoćka bil je zadnji bal.
Još sada vals se čuje,
I kak da nečij pogled drag
Vse lice joj kušuje.
Kad kesno v noć je prešel bal,
Nî štelo joj se spati,
A kaj je potlam senjala,
To nemre nigdo znati.
A kad je bilo lepo tak.
Da nit se reć ne more,
Baš onda sunca žarkog trak
Prevlekel se čez store.
Pogladil lice, zbudil nju,
Dok oči su još spale,
- I zato ona hoće sad
Tu senju senjat dale.
INJE
Vsigde je inje posipano,
Beli blisiče se bor,
Cesta vu snegu med lipami
Žuri pred stari se dvor.
Krov od starine počrneli,
Kak da prek noći je sed,
Po arabeskah glicinije
Biser drobi se i led.
Mutni obloki su, dremljeju,
Komaj glediju vu svet,
Pokri je čudnimi rožami
Mrtvi od leda ih cvet.
Vrt je zapreden vu meglicu,
Vsikud je inje i mir,
V šašu nad smrznutim jezerom
Bôgi drhturi satir.
Al se najenput zasvetilo,
Bole zaplavil se dan,
Mutni obloki se zbudili,
Svetlo glediju si van.
Inje je počelo živeti
Z vejah se trusiti vsih,
Kakti da čuje se šeptanje
Smeh još pritajen i tih.
Sunce je lipe zalejalo,
Dvor je pozlatilo star,
K jezeru ravnom i sklizkomu
Žuri za parom se par.
SVETI KRALJ
Vuz potok vu snegu kovačnica črna
I ogenj črleni na čase tam plane,
Vre krov se obesil i hiža je stara,
Široki ju hrast još podpira ze strane.
Odzadi zaraslo dvorišće i puno
Železa hrdjavog i čudne je kmice.
Za njim se još dale zestajeju ceste
I stišćeju hiže kak stare bogice.
A gore nad vsimi nad nebo to sivo
Kak z kamena spomen za zmirom siguren,
Kak senja od zdavna zdigava se cirkva
I s kapom okruglom široki joj turen.
Zazvonel je glas vu glibokom valu,
Vu mutnom šumu, po lugu i putu
I čul ga je vsaki i poznal ga vsaki
V palačah bogati i bogec vu kutu.
Na punoj Harmici zamučal je narod,
Polakše je počel Manduševec teći
I vsaki na čas je bil bolši neg drugda,
Jen drugomu štel nekaj lepoga reći.
I onda je narod zašumel, nagrnul
Čez vrata med kule do cirkve na bregu,
A glas se je zvona razleval vse dale
I zginul tam dalko na mehkomu snegu.
POPEVKE
MEDJIMORSKA
Kakti srebro hajda cvete,
K njoj se pašći drago dete,
Hajda jošće zrela ni
Da bi mogla žeti ti!
Čez hajdinu steza vodi,
Po njoj duša moja hodi,
Kaj ti dobro puta znaš,
Da ne zajdeš v glib i šaš?
Vre i zvezda se zažiže,
Dalko je do tvoje hiže,
Komaj joj se vidi dim,
Hodi, pucek, rajše sim.
Sim ne vidiju te mama,
Kam buš tak si išla sama,
Dojdi, dugo čekam ja,
Lepše ti je, gde su dva.
Mali, beli su oblaki,
Išće si pajdaša vsaki,
Jen se bu razišel mam -
Vidiš, to je, kad je sam.
Strašno je gizdava duša,
Ne će da me nit posluša,
Znam, kaj znamenuje to:
Drugde čeka drugi gdo!
Ali kad bu hajda zrela,
Kad buš pak se verit štela,
Bum škrljak na vuho del,
Ne bum te nit poznat štel!
DOMA NAZAJ
Po dolu i bregu,
Po sipkomu snegu
Moj put je odpravil se sam.
Kam tak se on žuri
Vu zimi i buri,
Kam sam je odputil se, kam?!
Glediju ga cmroki
I klanjci gliboki,
Kak da ga odvraćaju proć,
A bele bi čele
Zastavit ga štele,
Zamotat mu oči vu noć.
I put me moj vodi,
Kud nigdo ne hodi,
Al idem bez brige za njim.
Znam, ne bu on zašel,
Sigurno bu našel,
Kam z boja ja dojti želim.
Kaj vodi on mene
Do verne mi žene,
Do dece, pak pašći se tam?!
Tam nî se zastavil,
Neg dale odpravil,
Kam put moj zaputil se, kam?
Do drage starice,
Kaj v suzah joj lice,
Kaj samo za mene živi.
Ja tam ze zastavim,
Njoj prvoj se javim,
Bogica se za me boji.
NOĆ
Noć, ti moja temna noćka,
Kaj mi to mučiš,
Za kaj si navek v črnini,
Kaj se žalostiš?
Zato morti, kaj si vidla
Čez tih puno let,
Kak trpi i kak pogiba
Ovaj bôgi svet?!
Kak mu nigde smilovanja
Niti mira ni,
I kak ipak živet mora,
Zakaj? Znaš li ti?
Ali ti si tiha zmirom.
Ne ćeš reći niš,
Noć, ti moja temna noćka,
Ti mučiš, mučiš.
Kaj ti one strašne tajne
Odat nam ne smeš?
Ili imaš preveć srca,
Ne ćeš da poveš?
Al zabadav nam je pitat,
Zgine pusta reč,
Senjom nam zakriješ oči,
Zmirimo se speć.
Najboljše je: niš ne pitat,
Spat pozabit vse.
To bi nam, ti moja noćka
Štela reć, kaj ne?!
PROTULETNA
Njiše se, trusi se macica,
Z jalše rasiplje se svila,
Zakaj bojiš me se pucica,
Belo si lice si skrila?
Vode šumiju i zviraju,
Jaglaci z trave glediju,
Cveti se suncu odpiraju,
Tvoje još rožice spiju.
Tiči nas vsigde pozdravljaju,
Vse im popevku posluša,
Oni protuletje javljaju,
Čuj ih i ti, moja duša!
Macice mehke se njišeju,
Z menom bi dragati štele,
Rože kaj z vustah ti dišeju,
Lica ti lilije bele!
KUPINE
Sunce greje, žarko sunce,
Zrele su kupine,
A za tobom srce moje
Hoće da pogine.
Steza ide, hitra steza
V luge i mekote,
Nemre ju zastavit nigdo.
Kaj se žuri po te?
Kaj će meni put i steza,
Gde su tvoje oči,
Tam bi ja pogodil slepi
I po črnoj noći.
Ali drugi bu ti dragal
Oči kak kupine,
Zato mi za tobom srce
Hoće da pogine.
POPEVKA
Popeva si tiček,
Kak srebro mu glas,
Zvoni mu popevka,
Zvoni mu do nas.
Tak zlatno je sunce,
Tak vesel je svet,
Dišiju si rože,
Odpira se cvet.
A ti si tak draga,
Kak nikaj mi nî,
Kak sladka popevka
Tvoj smeh mi zvoni.
I vse mi vu suncu
I cvetju je sad,
Tak rad te ja imam,
Tak strašno rad!
ŠKRLEC
Kad smo včera orali,
Kaj smo stati morali?
Nekaj nam je reklo: "Pazi,
Tiča ne pogazi!"
Kad smo se ogledeli,
Tičeka pogledeli,
On je zapopeval taki
Nebu pod oblaki.
Kaj ćeš kreljut grejati
Ili nam se smejati?
Kam ćeš tiček tak visoko,
Nit ne vidi oko.
Nam je težko plužiti,
Nikam se ne tužiti,
Lahko ti se smejat v zraku
Mužu siromaku.
Ili dok mi oremo,
K nebu dojt ne moremo,
Ti nam zgora sunca prosiš,
I veselja nosiš?
Ni tam lepše sedeti,
Z neba dole gledeti,
Zakaj ti se ostat ne će,
Kaj te k zemlji vleče?
Kaj se moraš vraćati,
K grudi toj obraćati?
Čeka tebe, znam ja, tica,
Draga pajdašica!
Tu ste gnezdo delali,
Mlade v polje pelali,
Kak i vas su stari znali,
Dok ste bili mali.
Morti je i vnogi kraj
Lepši, neg je bôgi taj,
Ali dom je dragši, je li,
Neg i svet taj celi?!
LAN
Dalko polje, beli dan,
V polju se zaplavil lan.
Rosa drobna se sveti,
Duša draga, gde si ti?
Rosu bude sunce vzelo,
Bu li moje suze štelo?
Rekel si: "Kad cvel bu lan,
Buš vre moja v onaj dan!"
Vidiš, sad se vse plavi,
Zakaj jošće kesniš ti?
Z žalosti bledi mi lice,
Naj pozabit, naj bogice!
Kaj po boju gde ležiš,
Za navek pod poljem spiš?
Poveč mi: kad lan bu cvel,
Buš od mene senjat štel?
- Tak ja dragam cvetje lana,
Tak boli me v srcu rana.
KIŠA
Kiša pada, kišica,
Travnike primače,
Duša moja, dušica
Tak se stiha plače.
Kaj si rubčeg zgubila?
Dam ti ja još jeden,
Kaj si dečka ljubila,
Koji nî te vreden?
Škoda je pohabiti
Suzom lice belo,
Škoda ne pozabiti,
Kaj ni biti smelo.
Kiša stala, kišica,
Rože sunce greje,
Duša mi se, dušica
Vre čez suze smeje.
TIHO PRIHAJA MRAK...
Tiho prihaja mrak,
Plah je njegov korak,
Ni ga čuti.
Tiho prihaja mrak,
Rože dišiju mi tak,
Gineju z ljubavi same.
Dojdi mi, dojdi mi sad,
Tak bi ti gladiti rad
Guste, dišeće prame.
Vsigde po poljih je mir,
Dojdi, ja čekam te zmir,
Dane, kaj puni su tuge.
Dojdi, da ja ti povem,
Kaj samo senjati smem
V noći bez kraja duge.
Dojdi, ves svet bu sad spal,
Nigdo za nas ne bu znal,
Nigdo nam tajnu ne sluti.
Tiho prihaja mrak,
Plah je njegov korak,
Ni ga čuti.
ZVIRANJEK
Zvira zviranjek moj zmir,
Veselo čut ga je z hlada,
Mene on zmisli navek,
Kak se ti smeješ tak rada.
Tiči se zbiraju tam,
Sedaju blizu na grane,
Sladke popevke je čut,
Luge budiju pospane.
Puno veselja je vse,
Kud se popevka razleva -
Kada ja čujem tvoj smeh,
Vse mi vu duši popeva.
ROŽE I JAGODE
Ja vsakoga imam sadja,
Ja imam ti sam jagodišće,
I rad ti od vsega ja dam,
Kaj god tvoja želja si išće.
Vu cvetju je hiža mi vsa,
Na dalko te, rože je znati:
Črlene i bele kak sneg,
I vse bi ti hotel ih dati.
Ti imaš obrazec svoj bel,
Koj vredi i sela i zlata,
I vusta kak jagodah red
I s tem si bogata, bogata.
I dam ti ja hižu i vse,
Da smem ti podragati lice
I kušat ti jedenput bar
Na vustah te jagodice.
VETER ZGOREC
Veter puše, veter zgorec,
V strahu šepće trava,
Z jabuke se drobno cvetje
Trusi, rasipava.
Si li, sever, došel zgora,
Gde su strašni boji,
Tam su vnogi naši dragi,
Tam su brati moji.
Al još negdo, al još negdo,
Kaj ni smeti znati,
Jeden, koj je meni drakši,
Neg i sami brati.
Znaš, božićnicu za njega
Najlepšu bi skrila, -
Kaj mi trusiš jabučicu?
Ne bu mi rodila!
Il ti znaš: nigdar već dragi
K meni dojt ne more,
Zato cvetje trusiš belo,
Ti, moj veter zgore?
VU TVOJEMU SELU
Vu tvojemu selu su skosmani krovi,
Al smeha je puno pod njimi,
Čudaj je tam pucah, od cvetja su lepše
Al najlepša ti si med vsimi.
Tam pri vas vse ceste tak pune su praha,
Al zato i mehko se hodi,
Obhajaju puti i bludiju steze,
A vsaka do tebe me vodi.
Vu tvojemu selu tak svetli je mesec,
I puno bi znal pripovedat,
Sigurno na spomenkih tebe bi videl,
Da samo se hoće ogledat.
Kaj danas to sunce, kad hoće se zgasit,
Gledi si po redu vu hiže,
Pozlati obloke, nalukne se vsaku,
Al tvoja od vsih mu je bliže.
Vu tvojemu selu kaj iskat je štelo,
Još v času, kad mora vre zajti?
Je l morebit pucu, kaj verno zna ljubit?
Nju nemre i nemre tam najti.
MAK
Po žitu zažarel se mak,
Po zlatu razgorel se tak
Kak rože od plamena same
Od njih bum ja venec ti splel
I stiha na glavu ti del,
Na svilene, rudaste prame.
Vu senjah sem videl te tak,
Al zakaj je trusil se mak.
I bila si žarka od srama?
Povedati to se ne sme,
Ti pitala ne buš, kaj ne?
Kaj bilo je, znaš ti i sama!
V SENOKOŠAH
Metulji letiju, kak živi su cvet,
Koj v strahu je kosi i zdigel se v svet.
Pripeklo je sunce i seno diši,
S tem teškim peharom kam žuriš se ti?
Kaj v potok k rakitam, gde gusti je hlad?
Tak tenka i slaba, pomorem ti rad.
Na stezi je vruće, tam put ti bu dug,
Ti pojdi do mene čez mehen i lug.
Sim nigdo ne vidi, tu nikoga nî,
Neg bezeg kaj cvete, diši i muči,
Počini si malko, da reč ti povem:
Na večer v trnacu kaj čekat te smem?
Metulji letiju, viš dva su po dva,
Ja nikoga nemam, tak sam sem ti ja!
SLUTNJA
Črešnja mi je v toplih noćih
Vsa zezrela,
Tvojih sem se dragih oćih
Tak zaželela.
Kak je noć ta meni duga,
Ja bi zaspala,
Al mi k zglavju tvojem tuga
Stala, zastala.
Vre je snoćka kraj podseka
Bila, zginula,
Nis ti spala, dok me čeka,
Nis počinula.
Kaj bi ona štela reći,
Meni javiti,
Kaj mi suza mora teći,
Nî ju staviti?!
Črešnja mi je v toplih noćih
Vsa zezrelela,
Tvojih sem se dragih očih
Ja preželela.
SUSEDOVO DETE
Zakaj, sused, tak zapiraš
Te visoke lese,
Kaj si v strahu, da ti zlato
Negdo ne odnese?
Zakaj su pri tebi cucki,
Kak pri nikom, hudi?
Znam, ti imaš dete lepo,
Da se vsaki čudi.
Nikomu ne daš pogledet
Malo, belo lice,
Zato si zasadil vsigde
Guste te živice.
Ali onde, dragi sused,
Gde je hižna streha,
Kaj ne čuješ one glase,
Kak od tihog smeha?
Z golubicom guče golub;
Imaju se radi,
Kaj veliju, to ti znaju
Ljudi, dok su mladi.
A i tvoje lepo dete
Rada si ih čuje.
Tak je ona onda čudna,
Kak da kaj žaluje.
A na večer, kad se leje
Svetlo mesečine,
S postelje skrivečki ona
Stane se i zgine.
- Rano v zorju, kad se vrne,
Bledo joj je lice. -
Sused, ti zabadav imaš
Lese i živice!
V LETU
Čez poljane veter ide,
Vrbe se srebriju,
Kaj to dalki zvon žaluje,
Čiju tugu, čiju?
Janjčeki na nebu beli,
V selu narod mladi,
Zbiraju se i glediju
Kaj bi videt radi?
Kaj je lepo, vse je ovde,
Kak da selo cvete,
Samo jedna ni med njimi,
Drago, zlatno dete.
Nju su v samih rožah znesli,
Zakaj vsi mučiju,
Zato je l' da spati more,
Da ju ne zbudiju?
Vse sad cvete, zakaj mora
Moja roža spati,
Ja bi, da ju morem zbudit,
Štel živlenje dati.
JAČMEN
Zreli nam jačmen naš, zreli
Sunčece grej i za nas,
Da bi ga zlatnoga želi,
Da bi mu spunil se klas.
On, koj je sejal te širom,
V stranjski odišel je kraj,
Čekam i čekam ga zmirom,
Nî ga tak dugo nazaj.
Išel je v strni krvave,
Tam, gde je vsakoga zla,
Tam, gde su grobja spod trave,
Bog zna, je l' dojde mi gda?
On nas je hranil i branil,
Sada nam nikoga ni,
Buš li nam dečicu hranil
Sada naš jačmen bar ti?!
Zreli nam jačmen naš, zreli,
Sunčece grej i za nas,
Da bi ga zlatnoga želi,
Da bi mu spunil se klas.
DAJ RUKU!
Tak slaba ti je ruka,
Kak branila te bu?
A skupa mi smo jaki,
Daj meni ruku tu!
Ti imaš sladku tajnu,
Al sramiš ju se reć,
Znaš, ja i z oka čitam,
Pogleč me ti, pogleč!
Tak mala su ti vusta,
Al jarki ogenj tam,
Daj da ti ja ga zgasim
Il da zgorim i sam.
Daj ruku, bum te pelal
Vu senjah tvojih kraj,
Gde ljubav je kak sunce,
Daj meni ruku, daj!
ŽELJA
Po parku, po mraku jasmin se beli,
Za tobom mi duša želi, tak želi.
I trusi se cvetje i siplje na put,
Da mehko bu hodit, da ne bu nas čut.
I kak da vre ćutim tvoj rudasti las,
I kak da zazvonel tvoj srebreni glas.
Po mraku, po parku jasmin tak diši,
Za tobom, za tobom mi duša želi.
Za licem ti belim kak lilije cvet,
Za okom mi dragšim, neg celi taj svet.
Kaj ne, kad bi mogla, sim došla bi mam?
Ti znaš, kak za tobom pogibam tak sam!
- Vu lug je odletel još grlicah par,
A ti mi ne dojdeš, već, nigdar!
ŠPANJOLSKA ROMANCA
Vu noćni mir
Struji zefir,
Šumi,
Beži
Gvadalkvivir.
Mesec zlatni shaja sada,
Tiho! Čuj ... Gitare glas!
Na balkon Španjolka mlada
Nagnula se ovaj čas.
Vu noćni mir
Struji zefir,
Šumi,
Beži
Gvadalkvivir.
Proć mantilu, ajngel, deni,
Javi se kak jarki dan,
Nogu divnu kaži meni
Z ograde železne van!
Vu noćni mir
Struji zefir,
Šumi,
Beži
Gvadalkvivir.
GROZDJE ZRELI
Ščurice je čut
I list se vre žut
Zavija na vejah i pada,
A sunce gori,
Da grozdje zreli,
Da jagoda puknut bi rada.
I skoro ves kraj
Zadišal bu taj,
Popevkah razlejal se val.
Zazvonel bu smeh
I čisto bu greh,
Gdo ne bu navžiti se znal.
Dok svet bu taj cel
Veselit se smel,
Žalostno bu samomu meni
A meni bu žal,
Da drugi je bral
Moj grozdek, moj sladki, črleni.
RUBAČA
Našvavaš si, sneša našvavaš
Na platno te pisane niti,
Al nekak ti vedja se posel
I igli ti ne će se iti.
Razmata se pismo i puca
I platno ti puza vu krilo,
Po podu se prašnomu vleče,
Kaj nî ti ga lepoga milo?
Kaj glavu si v ruku naslanjaš,
Navek se obraćaš k obloku,
Glediš, je li oblak to došel,
Da tak ti je kmica vu oku?
Nî! Sunčece svetlo je vani,
Zlati se i žitek nam greje
I tičeke vsigde je čuti,
Iz vsake popevaju veje.
Jedina si ti sad žalostna,
Kaj oko ti stiha se plače?
Kak rubača k dragomu bu došla,
Kad suza vse delo razmače?!
Našvavaj si, sneša, našvavaj
Na rubaču pisane niti,
Al pašći se, dragi je v boju,
Prekesno bi moglo još biti!
AKACIJE
Belo akacija cvate,
Sunca prepleće se trak,
Lasi ti imaš tak zlate,
Obraz ti beli je tak.
Pune aleje su cveta,
Pun im je šeptanja hlad,
Duga su, duga ta leta,
Kaj te ja imam vre rad.
Štel bi, da mene aleje
Pelaju tam, gde si ti,
Da mi se srce nasmeje
Jenput, tak dugo vre nî.
I da te nekaj popita,
Če te još pitati sme:
Si li navek još srdita,
Il si me zabila vre?
- Veter je glas moj odnesel
Vsikud je kmica i hlad,
Smeh je razlejal se vesel,
Z drugim se smeješ ti sad...
KMIČI SE...
Kmiči se, kmiči,
Tihi su tiči,
Drema vre gaj i muči.
Noći su krila
Zemlju prekrila,
Vse si počiva i spi.
Zvončeki plavi
Spiju vu travi,
Rosa se drobna sveti.
Steze su male
V mehenu stale,
Vodit već nikoga nî.
Noć ti vre pada.
Kaj bi sad rada.
Želja za ljubavlju, ti?!
Prešli su rani
Mladosti dani,
Spi moja želja, spi!
V SNEGU
Puna mi je snega grana,
Čisto se prelama,
Puna mi je tuge duša,
Tak ti ginem sama.
Gusti sneg je put zasipal,
Rana kmica pada,
Znam, do tebe dojti more
Samo moja nada.
Tihi šum je z brezah čuti,
Glas je drobnog inja,
A ja mislim: je l se dragi
Za me kaj spominja?
Led se zbira, je l ti zima
V šancu v duge noći?
Da mi je na mojem srcu
Zgrejati te moći!
A kad zdavna v boj ste išli
V žarkom, zlatnom letu,
Vse je bilo vu veselju,
Vu dišećem cvetu.
Vnogi su nazaj vre došli,
Z tabora junaki,
Al za tebe kad ih pitam,
- Mučal mi je vsaki.
Puna mi je snega grana,
Čisto se prelama,
Puna mi je tuge duša,
Tak ja ginem sama.
KAJ NE?!
Potok si skače čez lug,
Makar je put mu još dug,
Zna on, da sunca bu vani.
Kos si na leski sedi,
V zlato po polju gledi,
Vesel popeva na grani.
Suncu se vse veseli,
Zakaj se ne bi i mi?!
Če je i oblaka hlad
Zavil vu kmicu nas sad,
Sunce bu svetilo taki.
Če je i žalost do nas
Došla, - i prejde za čas,
Skoro bu smejal se vsaki.
Dosta je sunca za vse,
Bu još veselja, kaj ne?!
ZA ZBOGOM
Oslepele budu mi jenput te oči,
Kaj tak su mi gledele rade
I leta ti v cvetju i jesenih žalost
I sneg i protuleti mlade.
Na zadnju molitvu mi sklopili budu
Te ruke, kaj dragat su štele
I zlatni tvoj klas i črlene ciklame
I sence i lilije bele.
Već ne budu vusta mi šeptati mogla
Te reči ti sladke, bogate,
Već ne bu mi tuklo nesrećno to srce,
Kaj, dom moj, je živelo za te.
Znam, skoro me ne bu i ja bum pozabljen,
I samo popevke te male
Još dale se budu spominjale z vami,
Tak same si zvonele dale.
I štel bi, da v vsakoj živi moje srce.
I štel bi, da vsaka ti vraća
Vsu ljubav, vse lepo, kaj ti si mi dala,
Ti draga, ti reč mi domaća!

Dragutin Domjanić
Po dragomu kraju
Ove popevke predajem narodu
onak, kak ih je moj dragi sin
za izdanje složil i priredil.
Mama.
SUNCE
Deždj je još suzil čez megle te mutne,
skrival lepotu slovenske dežele,
samo na čas su kraj nagle nam vožnje
v snegu planine zablisnule bele.
Ali najenput je v suncu vse bilo,
videl sem cirkvu - il senju vu zlatu,
i onaj sneg, koj se belil po gorah
kak da su golubi leteli v jatu.
Drug mi je rekel: "To Brezje se vidi.
Vnogi tam, vnogi iz dalkoga roma,
pomoć tu najde i duši i telu,
tu Majka Božja je naša doma.
Vlak se je žuril prek Poljske, prek puste,
niska je trava polegla ravnicom,
retko je grmje se stisnulo k zemlji,
v strahu pred oblaki ili pred kmicom.
Samo na bregu tam gledel sem čudo:
cirkvu kak v ognju, i krov je do krova
prignul se k njoj. To je grad, koji moli.
Čul sem čez vlak: "To je Czenstochowa!"
Vsigde je sunce, gde Tvoja je hiža,
če je dolina i duša vre v noći.
Vsigde je sunce i srce ga vidi,
če su i naše oslepile oči!
KAPELA
Kapela iz baroka
pod lipom punom hlada,
i cesta, kaj odhaja,
dok noć i listje pada.
V kapeli kip je v rožah
i drobno svetlo z noći,
a z kipa k nam glediju
tak dobre plave oči.
I če diši tam slajše
i cvete lepše roža,
i če i vehne rajše,
je za Te - Majka Božja.
Tak puno ih z molitvom
pred kipom Ti je bilo,
Ti vsakom si pomogla,
kad vsakog Ti je milo.
A kaj bi ja Te molil?
Ni treba nit povedat,
Ti sama znaš, če hoćeš
vu srce mi pogledat.
NA DOLCU
V senci od Svetoga Kralja i kulah
dremal je Kaptol, a dale
cirkva Marijina čuvala hiže,
koje na Dolcu su spale.
Morti vu senjah su gledele znova
meštre marljive pri delu,
ili na vanjkuših v čekanju sladkom
njih polovicu tak belu.
Svadbe su videle, sprovod, krstitke,
vse med zidinami timi,
vse tak starinski i naše - a gore
zmirom Marija nad vsimi.
Došli su ljudi, kaj nisu već imali
srca za Zagreb naš stari,
vse su razrušili, vse su razmetali,
kak da su došli Tatari.
Ceste i grunte i kosti su skopali,
pak su gliboko iz mlake
čudnoga nekaj z betona napravili,
ne znaš: pivnice il rake?
Cirkvu prek turna su skoro zazidali
zidom visokim prek mere.
Je li im boga ta cirkva kaj zgrešila,
il ih je sram svoje vere?
V mesečnih noćih je hiže pak videti
i kak da reč je čut zgora:
"Kaj su to Zagreb pak z Tebe napravili,
kaj naše vse baš se zrušiti mora?!"
PLITVICE
Slap se leskeće,
v suncu trepeće,
voda se v duge drobi.
Stena od hridi
z kiklopskim zidi
bisernu mrežu drobi.
Oblak se diže,
plava vse bliže,
zlatni zarubil ga pram.
Z sencom kad mine
z jasne glibljine,
vsigde smaragd je vse sam.
Špilja spi v gori,
zmaja kak dvori
vratah gigantski je luk.
Šuškaju z vali
slapići mali,
v špilji je kmica i muk.
Nebo visoko,
kak Božje oko
v kraj se zagledelo taj.
Leta i leta
ni širom sveta
lepšega videlo kaj!
SILHUETA
Fini profil silhuete,
cvetje, kaj zdavna ne cvete.
Još se vu venčeke plete,
koji već niš ne dišiju,
samo se stiha drobiju
v molitveniku malom.
pred onim mutnim zrcalom.
Ruke tak drobne i blede,
sladke kak dah od rezede,
v davne su listale dane
zlatom zarubljene strane.
Morti su plave se oči
mesečne zmislile noći,
tajne, kaj v srcu ostane.
Morti i vusta ta mala
v žarkoj molitvi bi znala
s čudnog zadrhtati smeha.
Kaj im je žal bilo greha?
- Kipci mučiju to sveti,
a mrtvi su v knjigi cveti
- i dama na silhueti.
MURVE
Dve ja murve rodne imam:
bela ta je mlajša,
ali črna blizu plota
ta je puno slajša.
K njim sad vnogo lepo dete
vu dvorišće zajde,
vsaku moje budno oko
tam vu kvaru najde.
Tak i danas ja sem vlovil
susedu gizdavu.
Rekel sem joj: Sad ja vidim,
gdo mi gazi travu!
Kaj mi daš? Ti znaš sigurno
Za pravicu staru:
da se ono sme zaplenit,
kaj se najde v kvaru?!
Branila se: "Zginulo je
najlepše mi pišće,
zato sem ga iskat išla
k tebi vu dvorišće."
Zakaj nisi ti i mene
onda v pomoć zvala?
Kaj su tebi vusta črna?
- Ti si murve brala.
"No, pak jesem! Kaj bi tajit?
Sladke su i zrele.
Jesem, sused, al od danas
bum još samo - bele.
BOGEČKO GROBJE
Mirno počivaju grobi,
jablan kak straža stoji,
veter se igra po zobi,
zbuditi grobje boji.
Retko gde ime još piše,
ni već nit križov na vsih,
vreme i kiša vse briše,
vsi su pozabili njih.
Morti su težke im senje,
črne kak grude su te,
gorše, neg samo živlenje,
gdo to povedat nam sme?
Il se tak sladko počiva,
živi kak nigdo ni spal,
tajnu tu zemlja si skriva,
samo bu mrtvi ju znal.
Zginuli budu i grobi,
drugi tu cvet bu i svet,
veter bu igral se v zobi,
- kak i pred puno let.
DETELA SE ČRLENI...
Detela se črleni,
dete drago, kaj te ni?
Zbiraju se v lugu mraki,
noć bu došla taki.
Skriva se vu sence put,
sladki glas je z bezga čut.
Zbudil se je to slaviček,
naših noćih tiček.
Detela se črleni,
tebe mi navek još ni.
Znaš ti, kak se težko čeka?
- kaj se ne dočeka.
Ja bi tebi pušlec bral,
ja bi tebi kušlec dal.
al i noć ta prejde cela,
ne buš dojt mi štela.
Del bum pušlec za škrlak,
zapopeval bum si pak.
Kaj to treba znati drugi,
če je srce v tugi.
PARK
Park je tak svetel i bel,
kak da je z cukora cel,
čak i vu špilji kamenje.
Srebro na vejah je vsih.
Park je tak čuden i tih,
kak da ga rišeju senje.
Vsaki zarašćeni put
vsaki bosketa je kut
z biserom drobnim zarubljen.
Mračen je grad samo star,
tužen satirov je par,
sam i bez nimfe, kak zgubljen.
Z mramora nimfu i grad
kramar vre kupil je sad,
njegov kip z nimfe se dela.
Tu gospočije već ni,
ona za cintorom spi,
postel kak sneg joj je bela.
HAJDA
Hajda moja, ti hajdina,
kaj se za me gdo spomina?
Bi li meni, hajda bela,
to povedat štela?
Sladko meni ti dišiš,
al povedat ne ćeš niš.
Tiha steza poleg gaja
dojde i odhaja.
Zviraju iz megle kmice,
zbiraju se lastavice,
nikoga na stezi ni,
jeseni se, jeseni.
Za me ti se, znam, hajdina
nigdo ne spomina...
STARE HIŽE V SNEGU
Kak ste mi lepe i bele,
v bunde oblečene cele,
v kapi prek vuh vam je lice,
kaj vam je zima, starice?
Z vsakoga slednjeg brežanjka
mladost se smiče i sanjka,
čuje se šala i smeh,
em, je žalosten bit, greh.
Žmirkate vi si z obloka,
ja pak gledim si spod oka,
to, kaj se sme i ne sme,
lepo je živet, kaj ne?
Dok je vse veselo širom,
i mi smo gjegjerni zmirom,
kak pri nas nutri zgledi,
nikoga briga to ni.
Stari sad krov vam ne pači,
nit meni beli mustači.
Tim, kaj nas imaju radi,
mi smo i danas još mladi.
S CESTOM
Kresnice vsikud se kresiju,
tiho kak v senjah se hodi,
kmica trnace je pokrila,
cesta i sama sad vodi.
Cesta, ti, cesta zaprašena,
kad bi misli mi znala,
k jednoj bi hiži me pelala
i pod oblokom bi stala.
Morti bi onu tam videla,
koja se meni dopada,
morti bu ona me čekala,
koja me imala rada.
Znam ja: zabadav ju čekati,
želje ju zoveju same.
Vsejedno, rad bi pozdravit ju,
če je i zabila na me.
V STRANJSKOME SVETU
Sunce je zahajalo
v kmične one gore,
još je čas pozlatilo
stare jedne dvore.
Puti su zastajali,
radi bi i stati,
vse se je primirilo,
vsim se štelo spati.
Stranjsko mi je bilo vse,
kak i ja tam vsakom,
sam kak ona tičica,
kaj je prešla zrakom.
Ž njom i moja želja je
k jugu letet štela.
Bog zna, kam je tičica?
Kaj je noć ju zela?
Želja moja v srce se
morala da vrne,
kak bi kam pogodila
prek te noći črne.
Vse se je primirilo.
Tičov hitra krila,
ruke, kaj su molile,
stranjska noć je skrila.
Vse je spalo: dalki kraj,
i taj jačmen slabi.
Samo v srcu budno je,
kaj se ne pozabi.
POD BEZGOM
Pri hižici maloj je bezeg ves bel
i kak da kaj lepo povedat bi štel,
Al ne zna govorit, on reči ne zmore,
i samo tak sladko si dišati more.
Pri hiži tam puti se shajaju skup,
i tiho dvorišće i v hladu je klup.
A ja si pak mislim na prašnoj toj cesti:
Tak rad bi tu z mojom se rožicom sesti.
I če bi iz vrta doletel metul,
on ne bi nas puno spominat se čul,
Al plavi metul bi se čudil, kak to je,
da plave - i oči su rožice moje.
V JESEN
Letos su slabe gorice,
sunce je nekam se skrilo,
letos je grozdje tak bledo,
lani kak roža je bilo.
Vse ti se menja na svetu:
cveti i ljudi i dani,
nisi nit ti mi jednaka,
još si mi lepša, neg lani.
Briga me, da je vre jesen,
kada je v rožah ti lice,
vusta pak tvoja su meni
slajša, neg koje gorice.
NA VALENTINOVO
Kaj to veter pripoveda,
z nekim se spomina,
kaj se fali, kak je zbavil
svetog Valentina?
Bil je v snegu sam, bez puta,
ni znal, kam bi hodil,
vetru ga je bilo milo,
pak je njega vodil.
V vsaki grm je svetec gledel,
kad je v šumu zašel,
tičeke je vsigde iskal,
ali ih ni našel.
Vse je lepo, vse v belini
lepše nemre biti,
ženiju se danas tiči,
zakaj bi se skriti?
Ni ih niti nigde čuti,
kaj tak dugo spiju? -
Smrzli su se, bogci mali,
zato vsi mučiju.
GDO TI JE REKEL
Gdo ti je rekel, da tiho trpim,
da je i suzah za smehom mi tim,
da su mi dani kak v megli od tuge,
da su mi samomu noći tak duge?
Tvoje popevke to meni veliju,
one me v srcu boliju. -
Gdo ti je rekel, da imam te rad
leta i leta jednako kak sad,
to, kaj sem tajil i samomu sebi,
to, kaj nit tebi povedal bil ne bi?
Tvoje su meni to odale oči,
tam je vse čitati moći.
Gdo ti je rekel, da ljubit ja znam,
da moje srce kak ogenj je sam,
da bi i ti onde zgoreti znala,
ti moja rožica, ti moja mala?
Tvoja to vusta bez rečih poveju,
kada me kušnut ne smeju. -
HAJDA CVETE
Kaj je ono mesečina
sredi dana bela?
ili ono hajda cvete
poleg tvojeg sela?
Steza ide, tiha steza
čisto blizu hajde,
k tebi ona hoće dojti,
tebe bi da najde.
Ali zakaj pri trnacu
steza naglo staje?
- Da ne vidim, kak mi draga
z drugim se zestaje.
DETELINA
Detelina, detela do sela,
bi ti, duša, moja biti štela?
Da ti dragam tvoje lasi zlate,
da aldujem srce svoje za te.
Večer ide, nebo taki zgasne,
tvoje oči su kak jutro jasne.
Tiči spiju, stisli se med grane,
tiček moj popevat ne prestane:
"Detelina, detela je v cvetu,
ti si meni najdragša na svetu!!"
POTOČNICE
Potočnice sredi trave,
kak su tvoje oči plave.
Potok bistri teče proć,
zlo je kaj ni zabit moć.
Veter prejde prek vrbine,
tak i žalost vsaka mine,
Samo srce kad boli,
zakaj tomu vračtva ni?
Potočnice kraj potoka,
tuga mi je tak gliboka.
V polju ti gori još mak,
Kad mi, duša, dojdeš pak?
VUZEM
Macice male nam dragaju
ruku i lice i čelo,
tičice v lugu popevaju
v dol i daljine i selo.
Šafrani rosni odpiraju
kelihe bele i plave,
kak da i prve fijolice
stiha dišiju iz trave.
Sunce na nebu je jasnomu
zlatno, kak ni bilo zdavna,
vsa ga stvorenja pozdravljaju,
bregi i polja vsa ravna.
Ili Svetstvo je to zdignuto,
celom da svetu bu Maša.
Cveti i tiči ga slaviju,
ž njimi molitva i naša.
V cirkvah bu sad, kaj nam hrana je,
blagoslov dobilo novi. -
Ja bi pak Boga štel prositi:
"Srca takaj blagoslovi!"
ZIMA
Kak v dimu je gora, po snegu diši,
muti se med jalšami reka,
strnišća su pusta, v poljanah je mir,
i vse nekaj čeka i čeka.
Pijučeju pure, se zbiraju skup,
razmećeju vrabci dvorišće,
smrzava se potok i trdi je put
i zajec vre mater si išće.
I grmje se stišće, drhturi ves lug,
preplašena sela glediju,
po travi, po suhoj, prehaja kak strah,
kaj zime se hude bojiju?
Sad zdiže se k nebu i grana i strn,
kak vsi da bi moliti šteli:
"O, dojdi nam skoro, kožulec nam daj,
ti, sneg naš, ti mehki i beli!"
BEZEG SE BELI
Bezeg se beli iz kmice,
kak je belo tvoje lice.
Bezeg stiha mi diši,
kak si sladka ti.
Gaj je tih i on posluša,
si i ti još budna duša?
Čeka si slavička gaj,
zmisliš me se kaj?
Ni slavička sad već čuti,
zginuli su kam i puti,
al moj tič ni prešel proć
v onu črnu noć.
Z bezga on popeva z kmice,
kak je belo tvoje lice,
z bezga, sladko kaj diši,
kak si sladka ti.
V GORICE
Veselo si fućka tiček
lahko grabi moj konjiček.
Pašći se i cesta ž njim
prek k goricam tim.
Tam pod onim gustim gozdom
se nanizal grozd za grozdom.
Sladek je i skoro zrel,
bi ga zobat štel?
Grozdja imam ja takajše,
nekaj drugo ja bi rajše.
slajše je od grozdov vsih
vu goricah tih.
Zato mi se pašći k kleti.
Komu? Reć ni smeti.
V JUTRO
V jutro su tiči se čudili,
kak su to lepi se zbudili
stari trnaci po selu:
imaju opravu belu.
Zvezde su z neba se drobile,
šume kak cvet su ih dobile,
noći pak senje te plave
sad su fijolice plave.
Jutro vse puno je radosti,
sunca i sreće i radosti.
Srce mi v cvetu je hvoja:
Senjal sem, da si ti moja.
SPOD SLEMENA
Kožulec
Z janjčeka imaš kožulec,
rubec na glavi črleni,
tebe vsi radi glediju,
ali si najdragša meni.
Pod onim rubcom črlenim
plave se smejeju oči,
pod onim toplim kožulcom
srčece čuti bi moći.
Kad bi spod rubca te oči
štele pogledeti na me,
kad bi spod janjčeka srce
štelo da tuče za me!
Večer
Večer ide, tihi večer,
veter popuhava,
z luga nosi suho listje,
pute zasipava.
Zasipavaj, dragi veter,
bar bum mekše hodil,
kam ja idem, i po noći
bum i sam pogodil.
Če ni puta, ja poprečki
prejdem i prek gore,
kad me onde negdo čeka,
ščekat se ne more.
Roža
Roža rasla, rožica,
čisto blizu hiže,
da bi dragom dišala,
da mu dojde bliže.
Rosa ju zalevala,
sunčece je grelo,
lepše ni još videlo
celo moje selo.
Dragog ni po rožicu,
drugom nis ju dala,
noćes je povehnula,
dok sem sama spala.
Sused
Sneg je vse čisto pobelil,
zbrisal mejaš, kaj nas delil,
k meši vre skupa zvoni,
sused moj, kaj te još ni?
Vsikam se čujeju zvoni,
tebe ne najdeju oni,
zvoni te nemreju zvat,
dalko si ti kak soldat.
Stranjskomu polju ni kraja,
tam nit naš tič ne dohaja,
polje te tvoje želi,
k tvojoj te susedi ni.
Vse je sad tiho, vse moli:
bregi i lugi i doli,
kak da bi celi svet znal,
da mi je tebe tak žal.
PRI BUGARSKIH VRTIH
Zdenec s kotačom zelenim,
jalše nad krovom slamnatim,
nebo do mutne daljine
z mesecom tenkim i zlatim.
V travi kak sedoj od mraza
potok polahko si teče,
kak da v drobtini od svetla
voda na čase trepeće.
Pokoj poljane pokriva,
toneju v noći ravnice,
samo su budne još brige,
pak nas glediju iz kmice.
Ali na nebu su zvezde,
one si spat ne želiju,
dalko od nas i od brigah
mirno navek si svetiju.
V SENCI
Nad njivom je oblak,
vu senci je put,
kak v tugi su lugi,
nit tičov ni čut.
A sunca su željni
i trava i cvet
i plavo to nebo
i dalki taj svet.
Ja tak bi rad smeha
kak sunca taj kraj,
a ti si žalostna,
il srdiš se kaj?
Kaj njiva je kriva,
da skril ju je hlad?
Pak kaj si ja morem,
da imam te rad?!
SPOMEN NA MARIJU BISTRICU
Noć je vre noć, Majka Božja.
Pri Tebi molitvah ni čuti,
a vani med polji se puti
doma sad pašćiju spati.
Noć je vre noć, Majka Božja.
Al mi dva smo zdavna poznati
čez leta i žalosti vse.
I če Ti i kesno dohajam,
poslušat buš štela, kaj ne?!
Ja tak bum Ti stiha govoril,
da moreš me čut samo Ti,
da Sinek se Tvoj ne zbudi,
koj v zlatu i svili spi.
Zlo su Ti ljudi napravili,
kojim si v pomoć bila,
kad su ih svi vre ostavili.
Kojim si suze brisala
i žalost življenja skrila
i v dušu veselja dala.
Kojim kak mati si bila,
sunčeca dela pred vrata,
i svojim srcem iz zlata
i najgorše grešnike čuvala.
Ti, koja si ljudem alduvala,
kaj Ti je dragše neg svet,
neg zlata nebeska roža,
Sineka svojega dragoga
žalostna, Ti, Majka Božja!
A ljudi su Tebe pozabili
i Sina na križ su Ti pribili
i jošće vu cirkvah i stanjih,
po varoših i po križanjih
na križ Ga pribijaju zmirom.
Zlo su Ti ljudi napravili,
koji od Tebe živiju
i mirno pod Tvojom dobrotom
pod sencom od cirkve spiju.
Oni su Tebe orobili,
bogečke Ti krajcere vkrali,
kaj Tvoji oltari su dobili,
kaj Tebi su romari dali.
Oni su Tebe pozabili,
Tvoju bogčiju razgrabili.
Al ne, da si krušca nabaviju,
neg, da si veselje napraviju,
da Tebi se moreju smejat.
Su z vinom si šteli zalejat
i brige i trudne kotrige,
i glad, kaj im z očih gledi
i savest, koja ne spi.
Al skoro je došla kaštiga.
Po noćih su narod zapirali,
po cestah kak blago ih tirali,
vu reštih su dane si mudili,
i onda su sudi ih sudili
- Oprostiti ne znaju ljudi. -
Ne smeju oprašćati ljudi,
i njih onda zakon obsudi.
Oprašćati zna samo Bog
i Ti Njegva sveta Mati.
I meni, kaj ne?! oprostiš,
da ja sem zapirati dal
one, kaj Tebe su krali,
kaj delaju, nisu mort znali.
A kaj mi je bilo ih žal,
kaj štel sem im dober biti,
su mene kaštigali drugi.
I prešla su leta i rešti.
Vsi, koji su šteli oditi
od Tebe, su v svojoj se tugi
za pomoć se k Tebi obrnuli,
pak su se k Tebi vsi vrnuli.
I v cvetju su Tvoji oltari,
i novi te prosiju dari,
da moliš za našu bogčiju,
za betege, kaj nas boliju,
za grehe, težke kak megle
kaj v zrele su strni se legle.
Da sunca v živlenje nam daš,
Ti, koja si lepša, neg sunce,
neg zlata Božja roža,
Ti, koja nit sence nemaš,
Ti, čista, Ti, Majka Božja!
Noć je sad pak, Majka Božja,
noć v mojem srcu i v lugu,
pak sem Ti tu kak i negda,
svoju sad tužim Ti tugu.
Hoćeš mi v srce pogledat?
toplo, kak znaš samo Ti.
Tebi bi štel ja povedat,
kaj se nigdar ne veli,
kaj me vre zdavna boli,
da bi i želel poginut.
Morti bu mene Ti milo,
pak vračtva - il mira mi daš. -
- Ja bi tak rad se počinut.
Noć je vre noć, Majka Božja.
VSE SE POZABI
Oči su v noćih, a v dušah su mraki,
v srcu je tuga i skriva ju vsaki,
vse, kaj je lepo i drago, se zgasne:
sunčani dani i oči tak jasne.
Vse se pozabi: i rože vu cvetu,
bele kak sneg i te žarke - vre k letu.
Zgine popevka i sladki slaviček,
dojde pak novo i cvetje i tiček.
Morti i moji se skmičiju dani
skoro kak noć, kaj sad zbira se vani,
koja ti pada na rudaste prame,
buš, kad me ne bu, još mislila na me?
Ili buš skoro se zmirila v tugi,
mene pozabila, drag ti bu drugi?
Ni ti to mrtvo, kaj zemlja nam skriva,
a moja ljubav v popevkah bu živa.
SPOMEN NA SPLIT
Pri morju, pri plavomu morju,
kak senja je z kamena grad,
tam želje navek mi letiju,
tam pak bi se vrnuti rad.
Tam sunce je žarko kak ogenj,
i mehko zna dragati val,
tam dan se oprašća tak težko,
ostavit je morje mu žal.
Tu car je zezidal si dvore,
pred puno i puno sto let,
tu naša je v mramoru slava,
pod poljem, gde trn je i cvet.
Nad gradom se breg zazelenil,
vse pute zasenil je bor,
v daljini su otoki, mesta
i morje i nebo odzgor.
Na otoku grad je jen mali,
vu morje je štel da beži,
al nisu ga lepoga dali,
za obalu zid ga drži.
Vu luki se njišeju ladje,
il roj se metulov to sel,
vsi šari, a dalko, tak dalko
još jeden je mali i bel.
Na hridi su črne ciprese
i veter si z vali šumi,
tu grobje muči i počiva,
tu sladko i dugo se spi.
Al v gradu je očih kak sunce
i rečih kak mesečna noć,
i komu vu srce su došle,
Ne da i ne da mu se proć.
- Pri morju, pri plavomu morju
kak živa popevka je kraj,
tam lepo bi živeti bilo
i lepo vumreti takaj.
JABUKE
Jabuke se črleniju
v suncu se žariju,
gladke, sladke jabučice,
kak i tvoje lice.
Tam, gde suncu jesu bliže
sunce ih zažiže,
tak i vusta tvoja mala
vsu bi slast mi dala.
Jabuke su tu črlene,
sunca žar za mene,
tu ja najdem vsu sladkoću,
tak ih kušnut hoću.
KAJ ROŽA SE SKRIVA
Kaj roža se skriva vu gusti taj mrak,
a meseca draga ju srebreni trak?
Kaj roža tak moli vu tihu tu noć,
kaj žal joj je dana, koj prešel je proć?
Kaj roža je tužna, kaj vehne zaran;
a sunce bu skoro, ni dalko vre dan?
Metula si čeka, al on se ne vrne,
na svoje je roža ga zranila trne.
Metula je drugomu dišati znala
i drugomu bela se dragati dala.
Povem ti ja, duša, kaj tužna si sada:
Pozabit se nemre, kaj imaš još rada!
VEHNE ROŽA
Roža, moja bela roža,
hoće da povehne,
Duša moja kaj je bleda,
sehne, samo sehne.
Kaj je morti zgaslo sunce
tam na nebu gore?
Ili srce, mlado srce
ljubit već ne more?
Ali sunce, žarko sunce
nemre ognja zgubit,
ali srce, mlado srce
ne pozabi ljubit.
Znam ja, zakaj moja roža
vehne i prepada:
Teško joj je cvesti stranjskom,
koga nema rada.
VU MEGLI
Megla se legla v gorice,
suha se loza žuti,
zakaj je bledo ti lice,
kaj si žalostna mi ti?
Morti je sunca ti milo,
ili ti grozdja je žal?
Sunce za oblak se skrilo,
grozdje je otec tvoj bral.
Ili to senje su budne
noćih odnesle ti mir,
da su ti oči tak čudne,
kak da vu megli su zmir?
- Nemrem ja senjat nit spati,
v suzah je vanjkuš mi cel;
Teško je, tužno to znati,
drugu da dragi je zel!
DOJDI!
Vodica zvira z glibočice,
kak su ti jasne te očice,
jutro te z vode gledi,
lepša, neg jutro si ti.
Štel bi ti želje pogoditi,
Štel bi za ruku te voditi,
put bu dopelal nas sam
k sreći, tak blizu je nam.
Tičice rožnjak popevaju,
dole kak srebrom zalevaju.
Znaš, kaj v popevkah zvoni?
Samom da radosti ni!
Dojdi, bu sunčece grejalo,
bu nam se srčece smejalo,
bumo kak tičice dve
srećni i mi dva, kaj ne?!
TIČICA I JA
Kukmica mala na glavi,
drobni koraček sim, tam,
ali kad krila raširiš,
čisto pod nebom si mam.
Tam je za vsakog sunca,
tam je veselja za vse,
briga te, kaj je tu dole,
gdo ti tam gore kaj sme?
Vsejedno, kaj si tak mala,
tvoja popevka zvoni
dalko čez brege i dole,
če te nit videti ni.
Kukmica tebi na glavi,
meni na vuhu škrlak,
kaj nas je briga za koga,
pak si popevamo tak.
ČRNI METULI
Črni i tihi metuli
došli su, nismo nit čuli,
z oblakov ili iz luga,
tajno kak v srce tuga.
Ideju jata za jati,
gde im je stati?
Samo letiju, letiju.
Polja si mira želiju,
sela vre čisto spiju,
megla metulov se zbira,
oči pospane zapira.
Samo kaj šepćeju strni,
trave trepećeju vlati?
Strah ih je krilah tih črnih.
A vre bi srca i sela
tak si počinuti štela,
rada bi spati, spati...
Gusto se spušćaju krila, -
vse su daljine prekrila.
Puno ih pada tam prek,
tam, gde je mira navek,
gde je vse noći bliže:
stari za cintor - med križe.
Jato za jatom se zbira,
ruka zabadav ih tira,
ni si nit moći pomoći.
Sedaju čisto na oči.
Težki objema nas spanec,
kak da od maka je lanec.
Tak smo i trudni i čudni,
nemremo ostati budni.
A zutra, Bog zna, zutra
bu li za nas još jutra?
Bumo li v zorju ranu
mogli veselit se danu,
bumo li tiče još čuli?
Il buju zadnje nam senje,
oči i dan i živlenje
zgasili črni metuli?
MOLITVICA V PROTULETJE
Rasipal si vsikud veselje vu svet,
zarubljeni s cvetjem su puti,
nit grobje ni tužno, kak pucicah smeh
razlejal tam jaglac se žuti.
Čez suhu listinu vu lugu je vsem
od šafrana zdigel se kelih,
kak da bi za sunce ti faliti štel
v molitvicah plavih i belih.
I oblaki žarki il beli kak sneg,
vsi puni kak lice deteta,
na nebu su. Ti i na travnik si svoj
rasipal sam cvet si do cveta.
Pa zakaj Ti samomu meni ne daš,
kaj dal si tak vnogom i vnogom?
Veselja, Ti, koji veselje si vse,
veselja i srcu mi bogom.
OBLAK SE GUBI
Oblak se gubi v daljini,
veter si šuška v listini,
Sneg je bil včera, sad ni ga,
tak ti naj zgine vsa briga.
Grmi su skoro zeleni,
si li ti dobra još meni?
Znaš li ti, rudasto dete,
da vre fijolica cvete?
Del bi ti venček ih v prame,
poveč, je l misliš kaj na me?!
SPOMEN
Stiha spod oblakov črnih
beli je golub preletel,
stiha je v srce žalostno
spomen povrnul se svetel.
Veter je lice mi dragal,
oči kak suzami rosil,
veter je z oblakov niskih
kišu po travnikih nosil.
Ali iz šumice mlade
kosa sem čul, kak se smeje,
Zna on: i sunce pak dojde,
polja i srca da zgreje.
LOZA ŽUTI
Loza žuti,
grozdja već ni,
nikoga steza ne vodi,
tužen je kraj,
tihi je gaj,
jesen po cestah sad hodi.
Grozdja već ni,
ali zreli
kaplja, kaj v kmici se skriva.
Sunce bu v njoj,
v kapljici toj,
smeh i popevka bu živa.
Lepo je to:
more li gdo
sunca i radosti zbrati
i onda vse,
kak loze te,
drugom žalostnomu dati.
TIHI POLDAN
Tihi poldan kak da spi,
nigde glasa čuti ni.
Zginuli su z žita vali,
oblaki na nebu stali.
Klinčec štel bi zgoret v travi,
zvončeki sad tak su plavi.
V šumi tiči vsi mučiju,
guste grane ne šumiju.
Vse je, kak da čeka kaj:
dol i polje, breg i gaj.
A i nebo je tak čudno,
kak da nekaj senja budno.
Nekaj, kaj ni moći reći,
kaj se v tihoj ćuti sreči.
I kad veter lahki v gori
zbudil se je tam med bori,
Kak da samo dragat sme
klinčece vu travi te,
zvonček plav i klase zlate,
- onda sem ja mislil na te.
BOŽIĆ
Posipal bi snegom
vse pute
i spunil z veseljem
vse kute,
da smeh i popevka zvoni,
da brigah i tugah
ni,
da suza već oko ne muti,
da vsaki si v srcu
oćuti:
Božić je došel nam vesel,
vsakomu sreće donesel
v sela i grade i gaj,
meni takaj!
V SNEGU
Bregi vse bole su beli,
mehke su kape si deli,
toplo pod snegom je njim.
V selu iz vsake se hiže
kakti perjanica zdiže
tenki i plavkasti dim.
Vsi su vre zbrisani puti
nigde nit korak ni čuti,
skoro bu zaspal i dan,
meni se doma bit ne će,
želja me zove i vleče
v bele daljine te tam.
Nigdo ne treba me vodit,
sam bum ja mogel pogodit
k onoj, kaj ima me rad,
k roži ja dojdem prek vrta,
vrata su za me odprta.
- Joj, da ne moram nazad!
TALI SE SNEG
Tali se sneg, tali,
belina mu se muti,
po črnoj zemlji pak
su trudni pošli puti.
I vse, kaj v miru se
pod belim snegom skrilo,
odkrito pak je vse,
i tužno, kak je bilo.
Od starih hižah krov
i suhe, puste grane
i v grobjih križov red
i polja i poljane.
Tali se sneg, tali,
vre potok čut pod ledom
i vranah gust je roj
kak mrak na nebu bledom.
A tak je lepo, gde
vse mehki sneg pokriva,
a tak je tiho, gde
bez senjah se počiva!
SNEG PRED VUZEM
Pun glavobolkah je lug,
puna fijolicah trava,
kaj se je zmislil taj sneg,
da si sad pak poprhava?
Zemlja od sna se budi,
čekaju pupki na grani,
noć si slavička želi
sunčeca toploga dani.
Zime je bilo vre dost
v mesece kmične i duge,
vsaki veselja bi štel,
dost nam je zime i tuge.
Vuzem pred vratmi je vre,
on se i v srcu nam javlja,
kaj će sad zima i sneg,
Vuzem se suncem pozdravlja!
GUMBELICA
Sladko šumiju si čelice,
cveteju v vrtu gumbelice,
kaj one najlepše ni?
Duša, a gde si mi ti?
Vrt su ti s plotom zagradili,
k plotu kostanje zasadili,
suseda, kaj se bojiš?
Ne bum odnesel ti niš!
Imaš prstenja ti zlatoga,
imaš i muža bogatoga,
samo, znaš, jedno je kvar:
to da je muž tvoj vre star.
Dobro on tebe zna čuvati,
ali te ne zna kušuvati,
Znaš, kaj šumi si to čelica?
Sunčeca treba gumbelica!
SENJE JOŠ SPIJU
Mesec nad jablani plava,
v senci do brega je breg,
v doli preleva se trava,
vse je kak srebreni sneg.
Gradna se pašći prek grad,
šum je kak spomenek čut,
kmica v dvorišće vre pada,
k hižam je stisnul se put.
Rudaste šume mučiju,
nigde ni čut niti glas.
Tiho je, senje još spiju,
sad je počinut se čas.
Ali, bojim se, vu lugu
sad se slaviček zbudi,
v srcu bu zbudil mi tugu,
zakaj joj počinka ni?!
ŽELJA
Plavkaste rože vu črnom kaminu.
Jedna za drugom z žerjavke se zdiže.
Vani je sneg. On polahko pokriva
brege i dole i vrte i hiže.
Moja bi želja odleteti štela,
gde one bele rojiju se čele,
tiho doprhat do hiže pod snegom,
sesti se k zglavju kraj postele bele.
Rudaste tvoje podragati lasi,
pitati, kaj su žalostne ti oči?
Su li i tebi bez sunca sad dani,
su li od brigah sad budne ti noći?
Pitat ne smem. A sneg samo pada,
Roža v kaminu se već ne zažiže.
- Kad bi i srce mi sneg štel pokriti
kak one dole i vrte i hiže!
TUNJA
Tunja moja, žuta tunja,
komu ti zreliš?
Tuga moja, pusta tuga,
koga ti želiš?
Kiša pada, ne prestane,
v megli gora vsa.
Duge noći, duge dane
na te mislim ja.
Bu li sunce, žarko sunce,
došlo pak nazaj?
Bu li srce, bogo srce,
zgrejalo takaj?
Tunja moja, rodna tunja,
brat te ne bum smel,
duša moja, draga duša,
drugi te je zel.
SENICA
Kaj si popevaš, seničica,
drobna i draga mi tičica,
kaj mi povedat želiš,
kaj mi veliš?
Da se vre njišeju macice,
da se vre kažeju rožice,
da je pun šafrana breg,
kak, da je sneg.
Da je protuletje vre
došlo prek noći skrivečki.
I da ga v srcu, kaj ne?
ćutiju puce i dečki?
Vse ti ja dobro to znam,
samo kaj ja sem još sam.
Lahko popevaš, seničica,
kad nisi sama već tičica!
METVICA
Metvica mehka z mejaša diši,
rosa se trusi, na vetru suši,
ja sem ti sam, kak i bogec sam.
Travu su v jutro pokosili,
dragu su drugomu sprosili,
skoro i dalko odišla bu, znam.
Sladko zagukal je grlicah par,
ti mi nigdar se ne vrneš, nigdar,
drugi bu dragal tvoj svileni pram.
Oblaki kmični se zbiraju,
nebo i sunce zastiraju,
v srcu mi tuga i čam.
Metvica vehne i težko diši,
vse nekaj čeka. Taj mir me duši.
Ja sem ti sam, kak nigdar još, sam.
DVA KIPCA
V suncu
Zdalka se popevka čuje,
kaj se k nebu diže,
glavobolka nisko raste,
da je zemlji bliže.
V macicah se leska njiše
S tihim vetrom z brega,
visibaba vre se bela
kaže ispod snega.
Moje srce pak bi štelo
vse ti cvete zbrati,
zlato sunce toga dana
vu popevku dati.
Da bu v duši tvojoj radost,
da bu jasno oko,
kak je ono vedro nebo,
plavo i gliboko.
V senci
Tičica popeva z veje,
glas joj je tak tenek,
pripoveda, da je noćes
rascval se i drenek.
Senokoša v senci senja,
potok vesel plava,
vrba se žuti nad vodom,
v potok nagledava.
Oblak sivi nebo skriva,
polje spi i puti,
ali vsikud cvet je vesel:
jaglac cvete žuti.
Sunca ni, al zvira radost
z gaja i prek kraja.
Morti je to - naše sunce,
z zemlje nam dohaja?!
GOLUBI
Golubov je sivi par
sel se na obloku,
poldan ide, sunca žar
vidi im se v oku.
Nikoga već doma ni,
nigdo ih ne plaši.
Zvana čut je, zvon zvoni,
vse je sad pri maši.
Tam nad zlatni se oltar
glas molitvah diže,
tam i par sad moli star:
starci z ove hiže.
Tihe su, kak dan im taj,
radosti i tuge,
nemaju se kajat kaj,
moliju za druge.
Zvona je zamučal glas,
starci došli z maše.
je gdo molil i za nas
i za grehe naše?
- Golubi nam sivi sad
gučeju pod strehom:
"Najte da bi vi još kad
žalili za grehom!"
KAD SE NASMEJEŠ
Rosne se rože budiju,
v tihoj toj noći su spale.
Kad se nasmeješ, su v licu
sladke ti jamice male.
Nebo je v jutro tak jasno,
prešle su sence iz noći.
Kad se od srca nasmeješ,
tak su ti vesele oči.
Sunce vsi imaju radi,
tiči mu tak žvrgoliju.
Kad se ti meni nasmeješ,
v srcu popevke zvoniju.
DRENEK CVETE
Drenek cvete,
drago dete,
droben je i žut.
Z tenke veje
kos se smeje,
dalko ga je čut.
Sam se javlja,
tam pozdravlja
vsaki mali cvet,
i tu mladost
i tu radost
i taj beli svet.
V travi taki
jaglac vsaki
glas je kosa čul.
Da bu bliže,
jen se zdiže,
postal je metul.
Tak je svetel!
Bu li zletel
v tvojih lasih hlad?
- Drenek cvete,
drago dete,
kak te imam rad!
PARK MED ALEJAMI
Park med alejami,
veter med vejami,
lipa i kurija stara.
Sence se njišeju,
kakti da rišeju
slova zapletena, šara.
Oblaki zgubljeni,
zlatom zarubljeni,
golubi beli iz krova
vsi se zagledeli,
da bi zezvedeli,
kakva to čudna su slova?
Neznaju čitati,
nemaju pitati
koga, kaj to znamenuje.
Sence si rišeju
slova i brišeju.
Put poleg lipe putuje.
Sunce prigrejalo,
zlatom zalejalo
polja, kaj zlatna zreliju.
Park med alejami,
veter med vejami,
lipa i kurija spiju.
PRI OBLOKU
Zamučali smo vsi i mrak je išel vre,
vu vrtu cmroki su od sunca zlatni bili,
a pri obloku Vi vu sencu ste se skrili.
I samo videl sem još drage oči te.
Vse drugo zabil sem, - i gledel samo njih.
I videl sem ja v njih, kaj ni povedat moći,
kaj v senjah se gledi vu sladke, tihe noći.
To čital sem Vam ja vu dragih očih tih.
I v srcu čutil sem, da blizu smo si mi,
kak da se poznamo vre leta vnoga, vnoga,
da čudil sem se sam, kak nismo znali toga.
Pozabil sem na svet, vse bili ste mi Vi.
Al mučali su vsi, da mir je bolel nas,
vsi gledeli su me, kak da bi reći šteli:
"Vi, stranjski čovek, Nju tak niste gledet smeli!"
I bilo mi je žal da sem razžalil Vas.
Kad ali veselu je negdo rekel reč
i Vi ste sladko se nasmejali, kak znate,
su cmroki zgasli se - i moje senje zlate,
vu Vaših očih nis nigdar ih videl već.
I došel je i mrak i v moje srce prek.
I kad smo prešli van vu spomenku i šali,
kaj v meni zgaslo se, Vi niste niti znali. -
I bili smo si pak tak stranjski, kak navek.
VETER
Veter je z dalka doletel,
z kraja, gde dan je sad svetel,
gde meglah mutnih tih ni,
gde se vsim srcem živi.
Onde su v cvetu vsi vrti,
širom obloki odprti,
roža med klinčeci cvete.
Ili to drago je dete,
koje mi srce želi?
Kaj si mi, veter ti vesel
z dalkoga sveta donesel,
kaj bi povedal mi ti?
V suncu da vse tam trepeće,
puno je smeha i sreće?
Da su i tebi tam krila
suncem pozlaćena bila,
da si se težko odpravil,
cvetje vu suzah ostavil?
Al da su lugi i trni
i dani tužni i črni
Zlato vse strusili, zeli,
strgat i kreljuti šteli?
Kaj ćeš v tu pušću i čam,
kaj je doneslo te k nam?!
Kam ćeš ti? Ni te strah noći?
Strašne su slepe joj oči.
Kaj će tvoj plač? Il je smeh?
Si li mi v dušu pogledal,
bi li ti rad mi povedal:
da je tak živeti greh,
dane te puste i duge,
živet, - a samo za druge,
da je za vsaki čas kvar?
- Lepše je, lepše, poginut,
s tobom oditi i zginut,
pak se ne vrnut nigdar!
SPOMEN NA JESENICE
Vrba se k vodi nagiblje,
čun se pozabljeni ziblje,
bistra spominja se Sava,
tiček pod nebom si plava.
Cesta se spušća iz vasi,
sladka popevka se glasi,
kak, da bi kranjska dežela
srce si zlejati štela.
Il se to susedi javlja,
selo prek Save pozdravlja,
gde nam je vse tak poznato,
gde je i sunce tak zlato.
Gde su i rožice v cvetu,
lepše, neg igde na svetu,
gde nam je drago vse širom,
doma, gde srcem smo zmirom.
Vrba se k vodi nagiblje,
čun se pozabljeni ziblje,
nebo plavi se čez veje,
kak, da i nebo se smeje.
VUZ PUT
Po lugu slaviček popeva,
da najdalši čuje ga kut,
po žitu se zlato razleva,
k topolam odputil se put.
I prešel bu on mimo vrta,
gde v cvetu je bujnomu vse.
Tam vrata su meni zaprta
tam vsi su me zabili vre.
I nigdo me poznati ne će
i nigdo već dober mi ni:
nit rože v rondelah dišeće,
nit beli jasmin niti - ti.
Znam: ti si lepa i mlada,
a kaj ti ja morem da dam?
Al če si me imala rada,
naj nikaj te toga ni sram.
Ja srce ti imam bogato
i vnogi popevke mi zna,
a ti buš gizdava još na to,
da rad sem te zmislil se ja!
CLAIR-OBSCUR
V suncu je celo dvorišće,
v senci šuma spi.
Koga moje srce išće,
toga jošće ni.
Ne bojiš se ti kmice,
znaš sim pute vse.
Skoro buš mi dragal lice,
mam buš tu, kaj ne?
Težko bu ti, znam oditi,
pak bu taki dan.
- Zakaj mora pri nas ziti
sunce tak zaran?!
MRTVI GRAD
V hladu je navek dvorišće,
mehen vre na zide plazi,
črna kula kak da dremlje,
nema već na kaj da pazi.
A prek zida drač je gusti.
Tam je negda grobje bilo.
Stranjsko ime stranjskih ljudih
kak da se je v kamen skrilo.
Pod železnim mračnim krovom
zdenec se gubi gliboko.
Dole samo v kmicu vidiš,
kak v žalostno, slepo oko.
Težka vrata su odprta.
Vani sunce je prek grada
i satiri vu fontani,
voda im prek lica pada.
Rože su po svetlih hižah,
klinčeci zmed njih goriju,
ni ih briga, da za zidom
vnoga srca boga spiju.
Sunce zlato rasipava,
vesel veter lipe njiše,
smeh zvoni iz vrta negde,
vruće leto s poljah diše.
A glicinije v dvorišću
pleteju za vencem venec.
Plava radost vse pokriva,
mrtvi grad i mrtvi zdenec.
NAD TRNACOM
Nad trnacom oblak plava,
v sencu tone trava,
črešnje su vse cveta pune,
kak od bele vune.
Trusiju se cveti na te
i na lasi zlate,
Put bi ti posipat šteli,
venček bi ti deli.
Il su beli to metuli
tebe dojti čuli,
pak se tebi veseliju,
k roži mi letiju.
GJURGJEVKE
Beli se cveti odpiraju,
sami se v pušlece zbiraju.
Štel bi ih v nadra ti deti,
ali to znam, da ni smeti.
Il ti na oblok poslagati,
da bi ih mogla podragati.
Oni tak sladko dišiju,
lepoga puno veliju.
Vse, kaj bi v oku mi čitala,
če bi me s pogledom pitala,
vse, kaj se tebi dopada,
če me još imaš kaj rada.
KAJ TO TAK TIHO DIŠI
Veter se igra, zigrava
s travom, kaj čisto još spi,
veter po trsju ziskava,
kaj to tak tiho diši?
Dalko je jošće do branja,
trs je al senjat ga znal:
on si vre z listjem zaklanja
grozdek - cvetući i mal.
Kad su gorice vu cvetu
na te se zmislim ja pak,
rad bi ti dragati lasi,
tiho dišiju mi tak.
MAKI V POLJU
Maki se v polju odpiraju,
plamenom tihim goriju,
v duši se spomeni zbiraju,
davne kak rane boliju.
Vse se je vrnulo, vse to:
vnogo pozabljeno leto,
z jutrah još mladosti ranih,
v senjah ti zgubljeni dani,
duge prečute te noći,
vse je pak došlo pred oči.
Vse, kaj je z nadami zginulo
v steze zarasle do sreće,
vse, kaj zabadav je minulo,
v mrazu kak rože dišeće.
Megle su mutne i sive
prešle prek duše i njive,
želje kak tuga za tugom
prešle su v sprovodu dugom.
Sunce se zgaslo il skrilo,
ni ga nit v srcu već bilo.
V polja su vetri se vrnuli,
klas je zašeptal si vsaki.
Vali se zlatni razgrnuli,
tiho se strusili maki.
JAGODE
Jagode su čisto zrele,
strusit bi se štele,
gdo bu tebe mogel zvati,
da ih ideš brati?
Znam ja: veter bu ti vesel
sladki glas donesel
il povedal tiček z grane,
još za zorje rane.
Ja pak tebe nemrem zvati,
ljubav svoju dati,
a tak puno, prepuno je
sad je srce moje!
ZEMLJA
Lani je zlo nas pogodilo,
polje tak slabo je rodilo,
došel je beteg na sela,
tuča je trsja nam zela.
Mi se al ne bumo tužili,
rajše si bumo pak plužili,
v sloge te sejali duge,
za se, - a če i za druge.
Još bu i sunce se smejalo,
strn i trnace nam grejalo,
još bu ta zemlja bogata
dala pak žita kak zlata.
Ona navek bu nas hranila,
ne bu nas ona nit vkanila.
Dobra i v zadnjoj je grudi,
ni ona tak, kak su ljudi!
Dok nam je dobro, nas faliju,
dok nam je zlo, nas vsi žaliju.
Kaj će to vse?! Kad mi znamo:
verna je zemlja samo.
ŽUTI METULI
Metulov je žutih zaigral se par,
vre megla nad suhom je travom,
i trusi se listje. I kak, da je vse
na nebu narisano plavom.
I ne znaš, su zadnji metuli još to,
il veter obira sad breze,
su v očih ti spomeni jošće na noć,
il megle su skrile nam steze?
I ja ti tak ne znam, su senje to vse,
il pravo živlenje mi to je.
Al ćutim, kak, da me glediju navek
tak plave oči - kak tvoje.
KESNA KIŠA
Kiša vre v jutro je rosila,
listje i zadnje još nosila.
Kaj pripoveda to lugu,
koju sad tuži mu tugu?
Skriva se dan za daljinami,
megla suzi nad kupinami.
Grobje je v cvetu i belo,
još v katarinčicah celo.
Al i po vrtih vsih cveteju,
same vu vence se pleteju.
Kakti, da grobje vse bliže
ide med sela i hiže.
Kiša bu padati prestala,
zemlja bu v suncu pak ostala.
Skoro i sive te megle
budeju spati se legle.
Polje bi rado se zgrejati,
srce bi štelo se smejati.
Vsakom živlenja je milo,
če i bogečko bilo!

Vre tičeki spiju
A šume mučiju,
Naj moja popevka zvoni
Po dolu i gaju,
Po dragomu kraju,
Od kojeg mi lepšega ni.
Tu brat mi je vsaki,
Tu doma sem taki,
Pogodit bi mogel i speć,
Poznati su puti,
Tu vsigde je čuti,
Ljubljenu domaću mi reč.
I srce mi greje
I z menom se smeje
I v žalosti plače takaj.
Em nikaj ni slajše,
Ne čuje se rajše
Neg dobri i dragi naš kaj!
KAJ VRT SI SENJA
Vuz steze vu rožah
Rondele dišeće,
Ves vrt je pun sunca,
Da zrak vse trepeće.
Oblaček po nebu
Si stiha putuje,
A z trave još samo
Šćurica se čuje.
I rože su teške,
I lilije blede,
I jena kraj druge
Vre spiju rezede.
A ober rondelah
I rožah gizdavih
Tak čudni su kipci
Vu kuglah tih plavih.
Vse nekak je malo,
Vse nekak se menja,
To valjda je videt,
Kaj vrt si senja.
JABUKA
Jabuka je kak mladenka,
Vsa je puna cveta,
Tebe ja navek još čekam,
Leta, duga leta.
Kak su nad trnacom tvojim
Sada sladke noći,
Kak ti ja pozabit nemrem
Tvoje drage oči!
Jabuku mi vetar trusi,
Cvet zabadav pada,
A ja znam: ti, duša, imaš
Drugoga vre rada.
BRVČICA
Brvčica ćez potok vodi,
Voda se sveti,
Snešica po brvi hodi,
V vodu se gledi.
Naj se gledet, sneša mlada,
Vodi vere nî!
Tam v glibljini sredi hlada
Za navek se spi.
Hodi sim vu lug zeleni,
Jagoda diši.
Buš ti dala kušat meni
Si li slajša ti!
TKEŠ SI
Tkeš si fletno, tiho tkeš,
Čul sem: skoro zamuž peš.
Al se niš ne veseliš,
Kaj si tužna, ne veliš.
Na vrbine kiša pada,
Morti imaš drugog rada?
Pust se v polju trusi mak,
Kaj ćeš, gdo je siromak.
Ni ti njega bilo žal,
Samo srce ti je dal.
Još ti buju mutne oči,
Duge su kraj stranjskog noći.
Tkeš si tiho, tugu tkeš,
Za bogatog zamuž peš.
ŠKRLAČEC NA VUHO
Škrlačec na vuho,
Za pantlekom cvet,
Pak kaj mi gdo more?
Ja vsaku smem glet.
Nasmejat se vsakoj
Smem, vesel i mlad.
I reći smem vsakoj,
Da imam ju rad.
Al kojoj najrajše
Bi štel da povem,
Baš toj niti reči
Povedat ne smem.
SUNCE
Sunce naše, zlata roža,
Ti si dobro vsakom,
Ti svetiš i bogatašu
Kak i siromakom.
Vsakomu ti daš življenja
Na širokom svetu,
Vsakomu ti daš veselja
Čoveku i cvetu.
Grej nam brege, da rodiju
Gusto vse gorice,
Grej nam dalka, ravna polja
Da bu dost šenice.
Kruha daj i za nas bogce,
Kak za bogataše.
Sveti i pred naša vrata,
Zgrej i srce naše.
Da bu čovek jedan drugog
Imal rad kak brata,
Cveti nam ti žarko, cveti,
Sunce naše, roža zlata.
KONJIČKU
Pantlek bi ti v grivu del
Svileni, crleni,
Kad bi tam me nosit smel,
Kam bi srce meni.
Srebrom bi te kovat dal,
Da letiš v daljine,
Ne bi stal, kad ti bi znal,
Kak mi srce gine.
Ti bi sad odnesel mam
Dragoj me pred vrata,
Kad bi znal, kak ja to znam
Kak je ona zlata.
Prosil bi ja, naj ti da
Vila lahka krila,
Kad bi moja rožica
Još mi verna bila.
ZA VRBINJAMI
Loza nad vrata se nagnula,
Raste po krovu od hiže,
Nebo gliboko i plavo je,
Prva se zvezda zažiže.
Noć je vu lugu vse gusteša,
Toneju v kmicu jalšine,
Steza se žuri počinuti,
Prejde prek poljah i zgine.
Krov je od hiže kak v plamenu
Mesec krvavi to plava,
Taki vu srebru bu dubrava
Taki bu v bisernih trava.
Znam ja, sad pak bu se zbudilo,
Došlo na prstih iz noći,
Vse, kaj su senje mi želele
- Vse, kaj pozabit ni moći.
BALADA
Kiša šumi čez jalšinu i šaš,
Gde je moj dragi, ti šuma, kaj znaš?
Mraki se zbiraju, v klanjcih je noć,
Kam je tak dalko odišel on proć?
Kiša curi, da vse pute mi sprala,
Šuma šumi, bum zabadav ga zvala.
Trga mi telo i opravu trn,
Svrži su pram mi raspustile črn.
Ruka mi draga moj obraz tak bled,
Rukica mrzla, il veter kak led.
Kaj se to zmirom iz ribnjaka plače?
Ili to samo je glas kukovače?
Kiša šumi, pod listinom ni dna,
Kak je vse glibša šuma mi ta.
Kaj mi je mali siroček bil kriv?!
Pak je čut plač. Je morti on živ?
Kam sem ja zašla? Vre voda me davi,
Ne bu taj srećen, koj dragu ostavi!
INJE
Mehke se meglice vlečeju,
Veter polahko ih tira,
Bregi pomalo se kažeju,
Dol se v daljini odpira.
Bele se breze blisičeju,
Biser drobi se po jeli,
Črni su grmi oblečeni
Kak da od cveta su beli.
Meni se vidi: jasmin je to,
Cvete i vsikud ga ima,
Pun ga je lug a zaistinu
Zima je, huda sad zima.
A kad je sunce raztopilo
Inje i strusilo grane,
Tužne i puste su postale
Dubrave pak i poljane.
Meni je ipak vse ostalo
Puno jasminovog cveta,
Kaj ćeš! Kad v srcu je mojemu
Puno još senjah i leta.
STARI ZAGREB
Vulice vuske i tužne
S kmicom v oblokih vsih
Zakaj ste meni tak drage,
Kaj mi tam korak tak tih?
V senci se stišćeju hiže,
Valjda je teško im stat,
Njim bi se štelo počinut
Njim bi se štelo vre spat.
Puno su videle toga,
Puno preteklo je let.
Stari poznanci su mrtvi
Stranjski je došel sad svet.
K cirkvi se žuriju staroj.
Čudni zasvetil se žar,
Tiha molitva se šepće,
V samom je zlatu oltar.
Onda zgasiju se svetla,
Zgineju ljudi, ki kam.
Kaj su to molili za nas,
Koje zlo dojde pak k nam?
PAHULICE
Pahuljice padaju,
Ni ih niti čut,
Da bu našem Božiću
Tih i mehek put.
Da mu v lugu kmičnomu
Cesta se sveti,
Kad bu nosil vnogomu,
Kaj si on želi.
Če bi rekel Božiću,
Kaj želim si ja,
Rekel bi, naj vsakomu
Puno srca da.
Da bu narod narodu
Kak i bratu brat,
I da zadovolen bu,
Jenput i Hrvat.
SPOD RUBCA
Spod rubca na čelo se van
Tvoj rudasti pram nalukava
Pod njim si glediju vu dan
Dve senje kak čuda dva plava.
I sneg se drobi i beli
Na zlatnomu pramu, kaj zvira
Vu oči on videt želi,
I zato na lasih se zbira.
On ne zna, je v očih to smeh,
Il žalost plavi se gliboka?
Gledi to molitva il greh
Vražiček il ajngel iz oka?
To zeznal od rože bi mam,
Kaj z vustah ti cvete, kak v letu.
Al ni moći prejti od tam!
Sneg zgine na sladkomu cvetu.
PRI KAMENITIH VRATIH
Z oltara v črnu noć
Do luči luč trepeće,
Molitvah vrućih žar
Gori iz vsake sveće.
I moja naj se sad
Molitva tiha zdiže,
Kad nebo čuje me
I kad nam vsim je bliže.
Tam drage oči su,
Kaj mrak nigdar ne zmuti,
Tam dobro srce je,
Kaj vsaku žalost ćuti.
O drage oči, vi,
Poglečte me v toj noči
I svetla dajte mi
Vu tugi kak v slepoći.
O, dobro srce, ti,
Poslušaj me z višine,
Kak teško mi je tak,
Kad duša moja gine.
I če tak mora bit,
Če vračtva ni tim bolim,
Daj meni mira bar,
To, samo to, ja molim.
GORICE V SUNCU
Vse sunca je zlatoga puno:
I gusti v goricah vsi grozdi
I puti po klanjcih glibokih
I dalki i rudasti gozdi.
I krovi od kletih črleni
I svetle na bregih kapele
I travniki plavi po nebu
I oblakov ovčice bele.
I vse je veselja tak puno,
I vse kak da srećno se smeje,
Da sunčece, božja ta roža,
Zlati ih i draga i greje.
I kak da ga tiho pozdravlja
I gora i gozd i gorice.
A kaj samo v mojem je srcu
Vse žalosti puno i kmice?!
ČE I KROVA NI
Mojoj hiži star je krov,
Al tvoj rubec, on je nov.
Rubec je od svile same,
Misliš ti kaj na me?
Kaj će meni krov od črepa,
Kaj će hiža nova, lepa,
Za te rajše vse prodam,
Pak ti darek dam.
Da mi dobru reč veliš,
Da me milo poglediš,
I da sladko se nasmeješ,
Srce meni zgreješ.
Da mi hoćeš srce dati,
Mi bi bili mam bogati,
Kak da smo v palači mi,
Če i krova ni!
Z TUROPOLJA
I.
Nedelja
Cirkva još zdalka se vidi,
Stara je leta i leta,
Grobje vu njezinoj senci
Puno je tuge i cveta.
V cirkvi je kip Majke Božje.
Bogec ga zna i bogati,
Ona za vsih ima srca,
Ona je vsakomu Mati.
Zvoni na mašu zvoniju,
Narod pobožno dohaja,
Vsigde se ćuti Nedelja
S kraja do dalkoga kraja.
Javlja ju škrlec pod nebom,
Slavi ju šuma i polje
I ono sunčece žarko,
Kaj si gledi Turopolje.
II.
Jutro v lugu
Zlatice same vu travi,
Svetle od rose poljane,
Puno je radosti v lugu,
Pune popevkah su grane.
Cesta polahko odhaja,
V lugu i njoj se dopada:
Tam si slaviček popeva,
Tam je tak mehko sred hlada.
Lahki je veter doplaval,
Zvona je glase donesel,
Stare te hraste posipal,
Kišu med listje im stresel.
Ali po travnikih ravnih,
Kak da bi sunce još bilo.
Kaj svoje zlato je sunce
V zlatne te zlatice skrilo?
III.
Na Odri reki
Leken se kak da da potaplja,
Zmirom pod vodom se ziblje,
Hrasti šumiju od vetra,
Preprut pak komaj se giblje.
Gjurgjevke male v hladu
Tak si skrivečki dišiju,
Zvončeki beli zmed listja
Stiha si nekaj zvoniju.
Odra gliboka zavija,
Ni ju nit čuti, kak teče,
Samo se viri groziju,
Rogoz kak v strahu trepeće.
Kaj mi taji da glibljina,
Kaj kukovača me zove?
Štel bi tak rad se počinut,
Leći med lekene ove...
LIPE
Snoćka su lipe zadišale
Sladko pri mojem obloku,
Snoćka su oči mi čitale
Ljubav vu tvojemu oku.
Cveti se novi odpiraju,
Čele se žuriju zlate,
Želje mi k tebi se zbivaju,
Zmirom sad mislim ja na te.
Tak mi od lipah dišiju vse
Tajne i sladke te noći,
Tak mi daljine plaviju se,
Kak da vse tvoje su oči.
ZLATO
Sunca se traki rasipani
V zlatne drobiju drobitne,
Puni su lugi i puti ih
Selo i dol i daljine.
Vali se žita razlevaju.
Zlatno je zrno do zrna,
Zlatom je čistim posipana
Senca v dubravi črna.
Krovi slamnati i skosmani
Kak da vu iskrah su samih,
Vsigdi blisiče se sunčece
Čak na zakadjenih tramih.
Kak bi sad štel se nasmejati,
V suncu na sence pozabit,
Ruke raširiti obodve,
Ž njimi vu zlato zagrabit.
Glavicu jednu nakinčiti,
Lasek pozlatiti vsaki.
Ali bi videl: na glavi toj
Jesu vre sunčeni traki.
KESNI SNEG
Gusto padaš, vse pokrivaš
Beli, sipki snežek,
Stiha mi na zemlju padaj,
Naj joj biti težek.
Ona si počinut mora.
Snoćka je još spala,
Dobra nam je lani bila,
Vsega nam je dala.
Sada pak budi se vu njoj
Cvet dišeći, šari,
Travica zelena raste,
Klije ječmen jari.
Jabukah bu pak črlenih
Žita kakti zlata,
Dobroga bu vsega dala
Zemlja nam bogata.
Zato, kad na zemlju padaš,
Naj joj biti težek.
Stiha padaj, kak da dragaš,
Drobni, beli snežek.
BELI BEZEG
Beli bezeg veter njiše,
Čisto tiho večer diše,
Gusti lug još sam posluša.
Kaj ti delaš, draga duša?
Taki bu slaviček lugu
Tužil svoju težku tugu,
Tičicu si zval z daljine.
- Tak za tobom srce gine!
Naj popevka se zaleje
Čez aleje i čez veje.
Da posluša dol i puti,
Da mi srce ne bu čuti.
Da ne pripoveda više,
Beli bezeg, kaj se njiše,
Kak je pazil on nad nami,
Kad smo bili sami.
MAK NA CESTI
Pod tvojim oblokom je rascvel se mak.
Jen veter ga z mraka donesel,
I tak je črlen bil i žaril se tak,
Kak da je on suncu bil vesel.
On kak ne bi tebi povedati štel;
"Poberi me, k srcu me zemi,
Kaj tu bi na cesti kak bogec ja cvel,
Na cesti, med stranjskemi temi!"
Al cvel je zabadav i dozval te ni,
Ti nisi na srce ga dela,
Kak lepa si, tak i gizdava si ti,
Nit gledeti nisi ga štela.
Tak, duša, i ja sem zabadav te zval,
Kak maka molitve črlene.
A morti još tebi bu skoro to žal,
Kad ne bu nit maka, nit mene.
V KESNI ČAS
Sad se trava k travi stišće,
K klasu zvija klas,
Moje srce tebe išće,
Vu taj kesni čas.
Noć je budna, noć je duga,
Negdo me gledi:
To pri zglavlju moja tuga
Tiho si sedi.
Ona zna, kaj srce čeka,
Kaj se ne veli,
Kaj nlgdar se ne dočeka,
I kaj tak boli.
Sad se trava k travi stišće,
K zlatnom klasu klas,
Srce mi zabadav išće
Tebe v kesni čas.
FALA
Za vsaku dobru reč,
Kaj reći si mi znala,
Za vsaki pogled tvoj,
Za vsaki smeh tvoj, fala!
Tak malo dobroga
V živlenju tu se najde,
I če je sunce čas,
Za oblak taki zajde.
A ti si v srce mi
Tak puno sunca dala.
Kaj morem ti neg reć:
Od vsega srca Fala!

ARTLIC ZA ČAS KRATITI
v kojem cvitja vsakojačkih popivak nahode se. Ako bude komu drago va njem prošetat
ter cvit sebi povoljan najde, slob[o]dno naj utergne, al s korenom ne istergne.
Ako bi c[v]iti magajnasti bili ter dostojno ne izac[v]ali, nimaj zamirit, ar moja meštrija
ni vertlarija.
K tomu za sadit cvitja triba je vrime povojlno, serce zadovojlno. Ovi pako gartlic je
zasađen
v oblačnih dnevih, v urah nesričnih,
sercem turobnim, mislih nepriličnih.
Zato ki Apola dično nasliduje,
naj z mudrostjom svojom mene ispričuje; pače drago prosim,
kaj najde neugodno, da zbriše,
kaj štima potribno, pri[pi]še.
Želim sriča da ti rabi,
al z mene se ne spozabi,
tvoj sluga, prijatejl
DITELINA 1 .
Dragi prijatejl, poklon i pozdravlenje
Prosim, naj se čudit da priprosta Ditelina od tako plemenita cvita lipote i ljubavi
spominak činiti podstupujem. Znam dobro, kak god ni dopuščeno (zbog orla slavna) z
naturalskim okom svitlost velikoga planete čversto razmišljati, tako i meni z mlahavim
mojim percom diku i dostojnost prezmožna Kupida 2 ne b' slobodno pisati. Vimdar
buduč vridnim i nevridnim dano hasan i kripost sunčenu uživat, naj i meni prez zamire
bude od lipote i ljubavi konči spominat.
Ako u versih Apola mudrost i meštriju ne najdeš, neg listor občinske riči, ne hudaj
zato, ar pelda Ikaruša 3 je me oplašila, koji, hotivši previsoko litat, moral je iz višine u
morsku glubinu nevojlno pondriti. Zato volih na sridnjem putu ostat, da znam kaj
govorim i drugi razumit me more.
Ni vertla gospockoga, s tim lipše nakinčena, v kojim ne bi rasla haluga i trava
vsakojaka. Tako i va 'vom gartlicu nahodit je med cvitjem hudobne i koristne trave: zato
opominam, ruka plemenita, naj prez rukavice po cvit posigati, ar se lahko na koprivu
moreš namirit; drugač jada al čemera, ki bi zdravju škodil, ni bojati, samo kad opeče, da
kožica malo začerlenjiva. Al za to ne maraj, hočeš konči znati za travu povidat.
Vim bol ka od želje dojde
prez rizika lahko projde!
Zbogom.
CEFIRUŠ KAK FLORI ZRUČA PROTULITJE,
FLORA DITELINI ZAUFUJE CVITJE
Boreaš 4 nemilni uzimlje proščenje;
godine ter snigi, vitri jadoviti
hfudobnosti svojoj čine zaveršenje,
moraju prik volje svitu ugoditi.
Cefiruš 5 nasladni gospodar postaje,
z ljubeznostjom svojom, oh, kuliku radost
nevojlnom stvorenju najednuč pridaje,
vsu turobnost pervu preminjuje v dragost.
Jur slavičak dragi milo se glasuje,
ninfe i pastiri diple razigruju,
jelen po dubravi veselo pasuje,
polja, loze, zdenci znovinom zgizduju.
Al verh vsega Flora 6 , nad cvitjem božica,
kak je vertle svoje dično nakinčila:
okol naokolo rumeni rožica,
tulipe, narcize posred razredila!
Hijacint i naglic, v strankah 7 postavljeni,
lilije, jalzamin za vadlju cvatuju;
dragoljub, zvončaci, gusto zasađeni,
violice vsake venac izveršuju.
Va ta gartlic Flora ljubleno poziva
vsako drago serce načas prošetati,
Ditelina pako verno obečiva
troježljivu ljubav dostojno skazati.
OD SRIČE NESTALNOSTI
Pravo jesu priđi znali izmisliti,
da je sriča slipa htili nazvistiti,
ar ona ne gleda nit prava nit kriva,
još manje razštima vridna il nevridna.
Vije se u kolu kot kača hudobna,
vred zna obradovat, učinit turobna;
sad jedna ispelja u mesto najviše,
sad druga postavi pod vsima najniže.
Oh, neverna sriča, nejednaka reda,
vnoga dobra daješ i prevzimleš vreda;
s tvojom se stalnostjom nigdor hvalit neče,
ar ufanje vsaka prehiniti hoče!
Nut kako iz ništar podigne človika,
od priprosta roda učini velika,
poda njemu razum, diku i gospocstvo,
zlata, srebra dosta, batrivo junačstvo.
Nazlobnike svoje oblada prez truda,
proštimanja vnoga zadobi povsuda;
nigdor mu se ne smi na lice kazati,
neprijazan svoju očito nazvati.
Kud godre oberne, vse mu se pridaje,
u harcu ter boju oružje podaje;
činenje njegovo povsud je hvaleno,
da sam ne zna kako to ime dobleno.
Ali kada štima verh vsih glas raztriti
i veliko dobro u stalnosti vžiti,
onda svoje kolo nesriča oberne,
velik nastor svita oni čas naverne.
Ku si pervo imal nezgovornu radost,
povekšanu daj[e] sada tebi žalost;
gospocstvo, junačstvo, diku i razumnost
najednuč potamni ta svicka čalarnost.
Gospoda prezmožna, ka ti v rodu bihu,
ruke, halju tvoju celovati htihu,
sad te ne spoznaju za vridna ljubiti,
a kamo dostojna za pravo služiti.
Prijatelje vnoge ke si znal spraviti
štimajuč si verne u potribi biti:
odvergli se jesu od ljubavi tvoje,
nit več ne promisle na prisege svoje.
Kim si dobra včinil i hotil ljubiti,
s tobom obitahu živit i umriti:
nete se sad na te pravo ogledati
nit u vernoj službi pravično obstati.
Grade i dvorove ke si pervo ladal,
z opravom gospocskom konje bisne jahal,
sablje okovane dično g boku pasal
i viteštvo tvoje na mejdanu kazal:
vse ti je prevzela nesriča hudobna,
još i žitku tvomu postala nazlobna;
ništar ti ne osta neg čemer i žalost
ter nevolju moraš terpit za nasladnost.
Ovo ti, o svite, od sriče himbenost,
u kratkom vrimenu prečudna nestalnost:
ako danas imaš dobro i veselje,
jutra milo plačeš ime i poštenje.
Finis.
ZMOŽNOST SRIČE
K SUNCU SPODOBLENA
Ki pravo razmisli nature zmožnosti,
tulikaj vrimena njegove čudnosti,
tomu ni potribno u dobru zgizditi
nit prišastnoj sriči zavsima zdvojiti;
ar i samo sunce u svojoj svitlosti
od oblakov mora podnašat tamnosti,
gda zmišani vitri u jedno shajaju,
po vedromu nebu nemilo zastaju.
Jedan drugom neče mesto valovati,
u naglosti svojoj ništar odpuščati,
neg razajti mora vsa lipa vedrina,
u oka magnutje postati škurina.
I to ni zadosta, neg moraš viditi
okol naokolo prestrašno germiti,
prez mire i broja odurno bliskanje,
nigda doletiti ogneno triskanje.
Vihri ne smajnkuju vse nevojlno zvirje
ganut iz počinka i ptičneno gnizdje,
još i ljudem kvara buduje v letini,
ko ne more vujti tuči i godini.
Onda strah, nevolja bantuje vsakoga,
Bogu preporučat čini nemarnoga.
Al ni toga dugo, vrime razhajuje,
kolobar sunčeni bolje nazvistuje;
ar ni moči sunce tako potamniti
da b' svitlostjom svojom ne moglo svititi:
akoprem ku vuru zakrito prebiva,
zatim vekšu jakost neg prija dobiva.
Oh, kuliku radost, kuliko veselje
v sercu svojem čuti vse živo stvorenje
kad vitri razajdu, triskanje prestane,
a žarkimi traki vse svitlo postane.
Ravno tako morem srična prispodobit
koga jad i nazlob nigda zna obborit
da se mora podat u svojoj zmožnosti
i preterpit oblak hude čalarnosti.
Onda mu ne prudi Šamšonova 8 jakost
izgubio kad mu je njegova ljubavnica Filistejka Dalila odrezala kosu
niti Šalamona 9 nezgovorna mudrost;
man je Alekšandra prezmožno gospocstvo
ili Darijuša 10 veliko bogatstvo.
Navale tad vitri z jadnim govorenjem,
zatim germlavine s krivim svidočenjem,
bliskanje povsuda strašnim ogovorom,
triskavine guste s čemernim progonom.
Prijatelje vidit ni mu dopuščeno,
z rodbinom zastati zavsima skračeno;
nigdir ne zna najti pravo smilovanje,
a kamo spoznati vridno proštimanje.
Kad jur štima nebog u zlu izdvojiti,
nastore, sramote ne moč preboliti,
al nut svitlost sunca, rekoh, dobre sriče,
ona stira tamnost, ova pak teškoče.
Oh, sriča ljublena, oh, stokrat blažena,
ti si človičanstvu na pomoč stvorena;
vsaki u nevolji tebi se utiče,
u veselju pako još bolje primiče.
Akoprem kot suncu nigda t' je merčati,
da s tim činiš svitlost neg jače sijati;
potom ne zgubivaš naturalsku vridnost,
pače tad dobivaš povekšanu kripost.
Nigda ti prepuščaš človika terpiti,
ali potom ne daš zavsima zdvojiti;
daš ga potlačiti, al ne daš zaterti,
kad štimaju mertva, digneš ga od smerti.
Vred znaš oprostiti nevojlno sužajnstvo,
batrivo suzderžat čemerno progonstvo;
što je kvara bilo, z duplom ga naplačaš,
proti hudobnosti prezmožno ojačaš.
Vsaku žalost vreda od serca protiraš,
jad, nazlob, čalarnost batrivo zatiraš;
diku i gospocstvo činiš vred spraviti,
glas, ime, poštenje još veče dobiti.
Al verh vsega štimam največe veselje
kad nesričan more spunit si želenje:
verhu zatočnikov oblast zadobiti,
suprotivne svoje pod noge spraviti.
Nut kako zna sriča to lipo speljati:
proštimanje tvoje čini vred valjati,
ku si pervo imal pri drugih nemilost,
povekšanu daje poglavničku milost;
polju
ki su pervo bili največ suprotivni,
ti se sad skazuju nazopet ponizni;
ki su šetovali na tvoje skončanje,
sada potribuju milo smilovanje.
Ada, sriča draga, gdo te more zdičit,
po vridnosti tvojoj zadovojlno zvišit?
Zato ja henjujem, drugomu izručam,
u milošču tvoju sebe preporučam.
SRIČU VSAKI IŠČE
Nut poglejte kako sriču
človičanski ljudi išču:
ki z navukom med knigami,
ki z oružjem med vojskami;
ki u dvoru prislužujuč,
z neistinom prilizujuč,
drugim na zlo potverduju,
što je krivo potribuju.
Ali sriča je bižeča,
malo kadi obstoječa,
vsi ju žele, nasliduju,
retki pako dostiguju.
ZORNICA NASLADNA
Škuri mraki ti prohode,
svitli tragi jur dohode
od Danice, bele zvizde,
koju zora nasliduje,
žarko sunce prebližuje,
dati radost i veselje.
Ali vila gdi prebiva,
v mehkom perju još počiva
telo svoje prec nasladno,
koga lipost i dostojnost
ima k suncu vsu spodobnost,
mertve stvari oživiti.
Pojdem milo zdihavati,
ljubi dragoj nazivati
dobro jutro, dobro zdravje.
Stani, stani, serce moje,
lipe oči otvor tvoje,
na me poglej milostivo
ki oddavna prez pomoči
nemiloma suze toči
moleč, proseč tvoj' milošču.
Z ufanjem se jesam hranil,
z poniznostjom vazdar rabil
vernu službu dat spoznati.
Primi, vila, prošnju moju,
ne skrati mi ljubav tvoju,
da zdvojeno ne poginem.
Z jednom ričjom moreš dati
da se sričan hoču zvati,
za te telo aldovati.
Na to j' milo progledala,
z dragim lišcem nasmijala
sama sobom govoreči:
Je li ogajn prez plamena
ili serce iz kamena
u stvorenju telovnomu?
Kaplja kamen još prebije
kad z višine doli lije
svojim gustim opadanjem.
Ni li vsakom dopuščeno,
komu j' drugač odsujeno,
gdi se najde dobro vžiti?
Nato pojdoh približati,
sam u sebi razmišljati:
ki ne vaga, nima blaga.
Naturalsko je mišlenje,
človičansko je činenje:
drago iskat tovaruštvo.
VZIMANJE DOBRE NOČI
Nut dneva svitlosti, kako vred prohaja,
nočna pako tamnost preberzo dohaja;
jur je sunce na zapadu,
jasan misec na izhodu,
zvizde svitaju.
Jur doba dohodi konak preminiti,
tovaruštvo drago morat ostaviti,
koga vridnost i dostojnost
zadovojlno zreči ni moč
niti zdičiti.
Ako sam ti preveč zabavi učinil,
z mojim govorenjem morebit zamiril,
prosim, vila, tvoju lipost
da ne primeš u nemilost
moje pregrihe.
Oh, na što je dobro neg mal čas terpeče,
il veselje koje v žalost premineče?
Al kada je tak stvoreno,
od zle sriče odsujeno
vsakom terpiti,
moram i ja žalost tu sada podjeti
ter od tebe, vila, proščenje vazeti.
Kak se teško duša dili
kad od tela smert ju sili
druga zgubiti,
onak mi postaje od tebe odhajat,
lipa razgovora prik volje ostavljat,
dok te, duša, zopet vidim,
ruke tvoje milo ljubim
verno dvoreči.
Vidim da ni moči dneva zaderžati
il škurinu nočnu duglje zapačati;
zato, vila, zbogom ostaj,
v Božjem miru ti počivaj
telo nasladno!
Bog ti daj vse dobro ovu noč sanjati
i prišastno jutro povojlno valjati,
ko bi tebe veselilo,
drage glase donosilo,
sercu radosti.
Zbogom, duša, zbogom, predrago veselje,
vsemu momu dobru jedino živlenje,
listor z mene ne pozabi,
vernom slugi ne zabrani
tvoje milošče!

SRIČNO U LJUBAVI
PRIGOĐENJE
Jošče mi zora ne zabili
niti sunašce ne presvitli,
vidih divojku gizdavu
cvitje beruči batrivu.
Nje černe oči svitaju,
kot sokol-ptici igraju;
lišca rumena bliščahu,
spodobno rožam cvat'jahu.
Serce začutih hrabreno
od nje lipote ranjeno,
ne mogoh dalje zmagati,
plamen goruči tajati.
Ja ju pozdravih ljubleno
ter se naklonih vmiljeno;
skupa se bismo zastali,
ruke na zdravju podali.
Pojdem potiho govoriti:
nimaj mi, vila, zamiriti
da te na miru sbantujem,
ljubav od serca očitujem.
Koje mi, prosim, ne zverži,
neg svomu sercu ti priveži;
ter mu ne skrati živiti,
z miloščom pravom hraniti.
Ovo ti viru zavdajem,
serce i telo aldujem,
pravično ču te služiti,
lipoti tvojoj dvoriti.
Listor naj druga ljubiti,
nit moj[u] službu odduriti;
serce himbeno ne hrani,
čistu mi ljubav ne zabrani.
Nato je milo zdahnula,
desnu mi ruku ponudila,
koju ponizno celovah,
serce si kruto obradovah.
Skupa pojdosmo šetati,
lozu zelenu pohajati,
polag studenca počivati,
draga spominka vživati.
Oh, gdo bi mogal spisati
kako je lipo bivati
v letnoj vručini pod hladom,
z ljubom predragom na samom.
Je li mi takva nasladnost,
koja premaže ljubeznost
gdi se dva serca zastanu,
dvi tela jedno postanu?
To se je tako zgodilo,
biti če i prija je bilo;
moje mi serce naj počiva
gdi se sad pjesam popiva.
TERPLENJE U LJUBAVI
Tužno moje serce tako je stvoreno,
od ljube nemile njemu odlučeno,
da užit ne more od meda slatkosti
gdi mu od pelina ne vmiša žuhkosti.
Što mu sada vrime ufanja donaša,
to u malom hipu nazopet odnaša;
ne more počinka jedan čas imati,
tulikaj nemira mora vdil spoznati.
Kada smertjom štima vse zlo doveršiti,
kako fenikš ptica mora spet roditi!
S tim li hočeš, vila, sebe radovati
da kot metul k sviči moram šetovati?
Ako jednuč na me pogledaš ljubleno,
u oka magnutje postaje čemerno;
sada riči daješ pune ljubeznosti,
pravo ne zgovoriš, da su nemilosti.
Ada moram v sebi to zlo podnašati,
žuhkost i nasladnost ujedno kušati,
ter dosad ne morem pravo razibrati
je l' veselje veče ili žalost znati.
Ar dobra uživuč, strah me izkončuje,
a terpeč nevolju, ufanje hranjuje;
u plamenu sideč, bojim se zmer[z]nuti,
a pod ledom buduč, nemilo sgoriti.
Zato, vila draga, z Bogom te zaklinjam,
iz pravoga serca na pomoč zazivljam,
da se ti smiluješ mojemu terplenju
il odlučiš konac tužnomu živlenju!
UFANJA KRIPOST
Dojdi, oh, dojdi, ufanje,
jedino moje zderžanje,
ti jesi prava nasladnost
koja premaže terplivost,
u tebi biva živlenje,
vsakoga serca veselje!
Akoprem sriča neverna
nigda postane čemerna,
tugu, nevolju povekšati,
vsake radosti izkončati,
ti vindar jesi, ufanje,
serca mojega zderžanje!
Ako iz vile očiju
triski nemili shodiju,
s kimi zna ljuto raniti,
serce ljubleno mučiti:
ti vindar jesi, ufanje,
jedino moje zderžanje!
Ako ni moč zahvalnosti
spoznat od ljube milosti,
nego se tverda skazuje,
ob mojoj tugi raduje:
potom je vindar ufanje
serca mojega zderžanje!
Akoprem momu zazivanju,
prez broja suz prolivanju
bude tverđa od kamena,
a nemilnija od plamena:
potom je vindar ufanje,
oh, moga serca zderžanje!
More me vila mraziti,
ja ju vim hoču ljubiti;
ak joj ni drago smiliti,
potom ja neču zdvojiti:
dokle god živim, ufanje
je moga serca zderžanje!
Dojdi, oh, dojdi, ufanje,
vsega stvorenja zderžanje,
serce ljubleno pohodi,
od njega več ne odhodi,
naj spozna tvoje milosti
i nezgovorne kriposti.
VERH LJUBE LIPOSTI RADOST
Oh, veselju momu ti uzrok jedini,
kako sercu tvomu drago more biti
da lipotu tvoju vsim nam očituje
sam bog od ljubavi, ovak izvišuje!
More li gdo reči da kinča dragoga
skratilo t' je nebo što god ma lipoga,
kada sama Venuš 11 mora valovati
od tebe vsu diku, ljubeznost imati?
Oči tvoje k suncu štimam prispodobne,
ko vse stvari živi, okripi turobne;
milo tvoje lišce pravo j' protulitje,
v kojem lipost, dragost vsaka nahodit je.
A vustnice drage kako ču zdičiti?
Klariš i rubinti mogu se zakriti;
biser z alabaštrom malu ima belost,
proma tvojim zubi postaju neg tamnost.
Blažen komu j' serce od tebe ranjeno
il z močjom ljubavi slatko začareno,
more se ta sričan med ljudi deržati,
u vsem zadovoljan, sigur nazivati.
Hvalim onom dnevu gda sam se narodil
i za volju tvoju ljubleno obbolil;
prija hoču sebe moči odduriti
nego, draga duša, s tebe pozabiti.
Bar neg zna slobodno vse živo stvorenje
da s tobom, u tebi je moje živlenje;
veselja ja nimam prez tvoje radosti
nit čutim nasladnost prez tvoje dragosti.
S tim ti bile ruke ponizno celujem,
dušu, telo, serce navike aldujem,
ništar nimam, vila, u mojoj zmožnosti
ko b' me veselilo kak tvoje milosti.
Ravno kako jesi v liposti kraljica,
med travom ovelom prelipa rožica:
hoču sluge tvoje nadajt u vernosti,
skradnju kaplju za te stočit u stalnosti!
ŽELNO SMILOVANJE OD LJUBE
Češ li, Kloriš 12 , moč terpiti,
sercu svomu oddoliti,
ti jedina uzrok biti
tak zdvojenoj mojoj smerti?
S čim ja bolje zdihavanjem
štimam tebe namoliti,
vnogim suznim prolivanjem
serce tvoje ukrotiti,
s tim ti veča je nasladnost
muke moje nabrajati,
osebujnu kažeš radost
rane moje ponavljati.
Ali, draga, što ti prudi
tak nemilo baratati:
ki te pravo čisto ljubi
za vsim sercem zamitati?
More l' biti kaj dražega
neg povojlno dragoj služit,
a izmislit kaj težega
neg ljubavi ne moč užit?
Deh, smiluj se, poglej na me
z dragim okom milostivo,
ili z ričjom daj mi ufanje,
bit če serce vse batrivo.
Ako l' pako smilovanje
najt pri tebi ni ufati,
niti od serca zazivanje
pravi najam kad dostati,
bud mi konči dopuščeno
jednuč lišce celovati,
onda hoču rad veselo
dneve moje dokončati.

OKORNOST KUPIDA
Oh, Kupido 13 , razbojnik neverni,
vsevdil veče postaješ čemerni,
rad bih pravo od tebe ziznati,
misal tvoju jur jednuč spoznati.
Što ti prudi takova himbenost
da si štimaš osebujnu radost
vsako serce nevojlno mučiti
ko ne more lipotu mraziti?
Zašto daješ, prelipo stvorenje,
ljubeznivim batrivo ufanje,
kad hamišno nečeš dopustiti
da b' se moglo u veselju vžiti?
Koju ljubim, ta me odurava,
serca moga vernost ne spoznava;
još kada me zavsim izkončuje,
tugu moju s tim manje veruje.
Da bih mogal neg moje terplenje
s plačem zveršit i tužno živlenje,
bih u suze preobernul plamen
da b' se moral umehčati kamen.
Al kada je tako narojeno,
nevernomu Kupidu sujeno,
da ne prudi ništar zdihavanje
nit je pri njem najti smilovanje,
zaman mi je milošču ufati,
tugam mojim konac zazivati.
Naj mu bude spunjeno hotenje,
služba moja ljubi na poštenje.
STALNOST SLUŽBE
Kako morski slapi pretverdu pečinu
z gustim udaranjem ne mogu vmehčati,
tako iz očiju suz mojih godinu
tvoja, Klori 14 , tverdnost niš ne da valjati.
Kak je serce tvoje čversto zamerzneno
i s čim veču k meni skazuješ himbenost,
tak je z ognjem moje gusto obteršeno,
s tim ja bolju hranim proma tebi vernost.
S čim ja batrivije gotov sam terpiti,
s tim manje pri tebi vidim smilovanje;
ako kada ufam milošču dobiti,
serditim pogledom činiš mi spoznanje.
Postani neg gluha momu zazivanju,
vnoge moje muke naj ti budu radost;
serce ne okreni milom zdihavanju,
još moje skončanje primi za nasladnost.
Ja podpunom želim tvoj se nazivati
dok kotriga bude živa u životu
i napokon smerti jednako bivati
sluga i prijatejl po vsem tom nazlobu.

EHA ODGOVOR
Sad ču eha opitati
je l' mi kada još ufati
bit povoljan dragoj ljubi,
dobit najam vernoj službi.
Ar s čim veče vilu prosim
ter iz prava serca molim
mojim tugam polahčanje,
vnogim suzam smilovanje,
na to ona odgovara
da i sada ne spoznava
takvu tugu i terplenje
nit rizično moj' živlenje.
Ako hoču protužiti,
žalost moju zgovoriti,
koti kača biva jadna
ter me želi izkončana.
A ni moči pak z mučenjem
nit od serca s poželenjem
umehčati tverdokornost,
zadobiti nje ljubeznost.
Ada vidim izdvojeno,
meni tužnom odsujeno
prez milošče doživiti,
u plamenu izgoriti.
Al se eho oglašuje,
zaistinu nazvistuje:
misal tvoju ne razdruži,
bit če, muči, verno služi.
Veru imat češ z mučenjem,
najam dobit češ služenjem;
naj ti ne bu va tom dvojba,
prijetna je tiha mojlba.
ZAZIVANJE PRIŠASTJA LJUBE
Oh, Fili 15 predraga, jednuč me pohodi,
z manom ti prebivaj i več ne odhodi;
dojdi, duša, dobro moje,
zatvori me v persi svoje
da skup vživamo.
Stokrat jesam v sercu momu na te misleči,
ljubav tvoju i milošču milo proseči;
ar vse moje zdihavanje
ni neg tužno zazivanje
tvoga prišastja.
Kaj god more sama Venuš 16 dati lipoga
al iznajt se u stvorenju čuda vridnoga,
vse ja štimam ničemurno,
ništar vridno ni dostojno
prom tebi, vila.
Ni na svitu, veruj mi je, te nasladnosti
nit mi serce imat more takve radosti
koju čutim tebe vidit,
drage tvoje riči užit,
ruku ljubiti.
Vse što imam dobra, blaga, rad ču zgubiti,
misal moju nigdar neču ja preminiti;
da ljubeznost draga tvoja
jedina je radost moja,
sercu veselje.
Dosad nisam još ni jednoj serce aldoval
niti službu vikovičnu kojoj valoval;
tebi samoj želim biti
veran sluga, vdil živiti
tvojoj lipoti.
Oh, kinč dragi, dojdi k meni, daj mi živlenje,
z vridnim tvojim razgovorom skončaj terplenje;
dojdi, vila, moja kripost,
dojdi, duša, moja radost,
serce hraniti.
Ako li me obradovat z dragim prišastjem
nit obderžat živa hočeš z dobrim ufanjem,
bud mi konči dopuščeno
ter z miloščom privoljeno
za te umriti!
ŽALOSNO LUČENJE OD LJUBE
Oh, nesriča,
s tim li jesi dična
da kad daješ komu radost,
povekšivaš vreda žalost?
Komaj sam se obradoval,
z vilom dragom nasledoval,
koje vridnost,
dostojnost, ljubeznost
vsako serce začaruje,
milo k sebi privezuje.
Al što prudi ko veselje,
jedan mal čas neg terpeče,
kad žalostno,
zatim več turobno
moram riči doveršiti,
tovaruštvo ostaviti!
Da b' neg mogal protužiti,
tuge moje zgovoriti,
koje čutim
kad od tebe lučim,
bih zadobil smilovanje,
vernoj službi polahčanje.
Ar mi serce ne počiva
kad od tebe dalek biva,
neg cvileči,
plačuč i tužeči
čini pravo svidočanstvo
da j' dopalo u sužajnstvo.
Al kada je tak sujeno,
meni tužnom odlučeno
od nesriče,
prez vsake milošče
vsu nasladnost dokončati,
prez radosti odhajati,
zato, duša, zbogom ostaj,
v Božjem miru ti prebivaj,
samo prosim,
ponizno te molim,
da mi ljubav ne zabraniš,
verne službe ne spozabiš.
Naj mi bude privoljeno,
na odšastku dopuščeno,
oh, kušnuti,
od serca stisnuti
tvoje ruke dragu belost,
moga žitka tverdnu kripost.
VRIME PROHODI, PRILIKA
VAZDAR NE DOHODI
Deh, vila predraga, jur jednuč razmisli,
vernoj mojoj službi, deh, najam privoli;
dalje ne odvlači, ar teško je znati
živlenju našemu kakov cil imati.
Sada sriča služi dokončat terplenje
i prilika dobra izpunit želenje;
potlam vrime ne znaš kako j' odlučeno,
skupa se zastati več kada sujeno.
Nisi, duša, mogla ti dosad kušati
kolika je žalost nutarnja spoznati,
kad ni več ufanja dobro zadobiti
koje koga more srična učiniti.
Ova tvoja lipost, s kojom se veseliš,
i draga dostojnost, s kojom se batriviš,
veruj mi je, neče navike terpiti,
ar spodobno cvitju hoče preminiti.
Ravno kako večer zoru dostiguje,
za lipim vrimenom godina buduje,
onako natura mora prohajati,
vsaku svoju diku prik volje skončati.
Zato, drago serce, imaj miloserdnost,
pervo neg poginem tebi projde lipost;
drage oči svoje na me ti oberni,
z ljublenim pogledom radost mi poverni.
Oni lipi klariš i rubint kinčeni
gdi beli biseri stoje zatvoreni,
deh, mojemu lišcu milo je priloži,
z dragim kuševanjem bogato obloži.
Dopusti mi persi tvoje celovati,
v lipom naručaju slatko počivati;
hočeš moju službu dostojnu spoznati,
a ja tvoju ljubav zahvalnu ozvati.
ZERCALO PRAVE LIPOTE
Moju ljubav gdo če znati,
vilu dragu če spoznati,
naj me tiho sad posluhne,
al od čuda ne zagluhne.
Nje dostojnost ču popivat,
nje lipotu pravo spisat,
koja bude vsima radost,
osebujna sercu dragost.
U peršoni je nizoka,
več od rifa ni visoka,
okol pasa tak tanučna
kot lagvica prec majučna.
Lipa, bela u životu,
tja ciganom da sramotu;
tako dična u glatkosti
kot ribazajm u oštrosti.
Polag toga vertoglava,
klukonosa i šmerklava,
z jednim okom križogleda,
z drugim bit če slipa vreda.
Je iz vusti prec vojnjava,
škerbozuba i kehlava,
v persih svojih vsa pikasta,
v zadnjem kraju pak puklasta.
Ruke ima ljubeznive,
kako kora su srablive,
a ramena prec ovele
ter na obih fontanele.
Vidi mi se i burlava,
a prez dvojbe je šantava,
drugač pako dobro znana
da j' perdliva i poscana.
Jedno malo je skvarena,
zato s flaštri obložena,
kad govori, vusta slini,
kad se smije, kot miš cvili.
Z milim gerlom kad popiva,
kot vuk tanko tad zavija,
v tancu pako kada šeče,
nogu vlači, z ritjom kreče.
Drugo ne znam da b' joj bilo
nit v lipoti kaj falilo.
Ako koji volju ima,
od mene se plašit nima:
rad ju hoču odpuščati
i prez novca valovati,
naj ju vžije, naj ju ljubi,
listor zdravje naj ne zgubi.
DRAGI SPOMINAK OD LJUBE
U vsem jesam, vila, po tvojoj milošči
tako zadovoljan i sričan na zemlji
da, akoprem kada ne štimam dobiti
bolje za života, zrok imam dvojiti.
Listor gdo promisli tvojih oči svitlost,
angelskoga lišca predragu rumenost,
gdi se kerv i mliko ljubleno mišaju,
farbom naturalskom tak dično zastaju,
neče moč zadosta sobom prečuditi,
verh stvorenja tvoga dostojno suditi,
neg, u nebo gledeč, milo zdihavati,
na pokonac koncu 17 ovak valovati:
Da jesi Dijani 18 spodobna v liposti,
manja od Minerve nisi u mudrosti;
niti je moguče pravo razibrati
je l' lipota veča il razum spoznati.
Zato, vila draga, ja tvoju dostojnost
tak tverdno pametim i čistu ljubeznost
da veselja nimam neg s tobom živiti,
u nebitju pako vse na te misliti.
Još volim bižati svitlosti sunčene
ter pojt se zakriti v tamnosti misečne,
ar mi je oddurno i dobro i blago
gdi ne imam tvoje tovaruštvo drago.
Rad česa ti sudi kuliku nasladnost
na te misleč čutim i dobivam jakost,
da ako ne bi me to moglo živiti,
moral bih jur stokrat nevojlno sginuti.
VALOVANJE SLUŽBE PROSEČ
ZLAMENJE LJUBAVI
Oh, blažena
ka te narodila,
tak lipo stvorila
telo tvoje.
Vsak valuje
ki te vidi,
od serca raduje
ter se čudi.
Ar ljubeznost
ni moč izmisliti,
lipotu zdičiti
tvoga lišca.
S tim ranjeno
serce čutim,
vsedil umiljeno
za te trudim.
Prisegal sam,
volit ču skončati
neg tebi zmajnkati
u vernosti.
Deh, ljublena,
što ti prudi
bit neumoljena
ki te služi?
Neg zlamenje
da sam u milosti
pri tvojoj dragosti
privoli mi.
Oh, smiluj se
vernoj prošnji
i ne zakrati se
dat pomoči!
NEPRILIČNO JE RIZIČNO
Dična ladja se odpravi,
prik širine morja plavi;
na kormanu je batrivost,
a pri jadru pak razumnost.
Z dobrom sričom putovahu,
u ljubavi drugovahu;
blizo kraja jur dosegli,
strah i dvojbu od se zvergli.
Al najednuč zamaglilo,
svitlo sunce potamnilo;
na vsih stranah germlavine,
strašni vitri, bliskavine.
Ni moč ladju tad ravnati,
v želni porat zapeljati,
neg ju slapi zalivaju,
ob pečinu sterzivaju.
Tak se zgaja razumnosti,
nepriličnoj batrivosti,
kad prik reda podstupluju,
vsakom vitru zaufuju.
Ni do duga njih veselje,
a rizično pak zveršenje,
jer hlipečem povekšanje
vred doleti iskončanje.
SPETENJE ČLOVIČANSKE
POHLIPNOSTI
Su vridna veselja Kupida 19 dragosti,
ne daju terplenja, neg slatke radosti.
To lišce ljubleno kak roža cvatuče
je sarcu stvoreno vdil ljubit goruče.
Oh, človik nevojlni, deh, misal uspeti,
Višnjemu nakloni u združnoj pameti.
Iz ništar te stvoril ter moreš pomislit,
na kip svoj narodil: tak jalno zagrišit?
Al dobro prebiva u kinčah vridnosti
natura hlipiva na zlata svitlosti.
I misal kot slipa: što godre svit daje,
il dobra il lipa, nasladno povaje.
Oh, kamo mišlenje ti, človik, strošuješ,
to kratko živlenje rizično skončuješ?
Vim svicke radosti kot tinja skersnuju,
vsih kinčev dragosti kot cvit preminjuju.
ZVIRE KO SVIT ZDERŽUJE
Žene drage, poštentajte
ter me malo poslušajte,
ništo ču vam dat na znanje,
oh, kako j' lipo dugovanje.
Došlo j' zvire iz priko mora,
ima svitlost kako zora,
da bi je neg prijeli v ruke,
bele budu kako od muke.
Ni veliko nit malahno,
po životu pol golahno,
povsud išče smilovanje,
oh, kako j' milo dugovanje.
Koti ditel ima glavu,
nit če sena, nit če travu,
pod terbuhom n[o]si krila,
ravno stoji kako strila.
Nit je riba, nit je ptica,
okruglo je kot divenica,
žita neče nit pšenice,
samo mesa prez koščice.
Naverh čela oko nosi,
okulare gusto prosi,
vse bahato razgleduje,
vsak se čuvaj, nazvistuje.
Kad se gladi, narastuje,
rep kot macan podiguje,
henjat neče od naglosti,
neg da splače u dragosti.
Vsakojake zna meštrije,
štimam ništo i coprije,
ar iz mala velik biva,
a z velika mal dospiva.
To je čudno, ne zna farbat,
a podponom tako malat
da človika u životu
vsim če zgodit na sramotu.
Med ženami rad prebiva,
u njih krilu rad počiva,
zna se lipo priložiti,
vsakoj more ugoditi.
Malo mesta potribuje,
u tesnoči rad buduje,
on ne mari dneva svitlost,
vazdar voli nočnju tamnost.
Drage žene, rad bih znati
čete li se smilovati,
ovo zvire dojt gledati
i med sobom obderžati.
Tako lipo je stvoreno,
bit vam hoče prec ljubleno,
drugač v sebi nima jada,
neg da voli ka j[e] mlada.
Istina je, triba čuvat,
na gol život ne dopuščat,
ar se rado če napuhnut
da i koža mora puknut.
Z čistim mesom ga hranjujte
ter za Boga ne otrujte,
ar ga potlam ne b' dobiti
nit moguče ozdraviti.
IZIZVANJE KUPIDA
Na harac, na harac, Kupido 20 neverni!
Ja neču ljubiti,
nadalje služiti
nestalnoj lipoti,
neg volim terpiti,
navike živiti
v predragoj slobodi.
Nu serce, nu misal, postan'te čemerni!
Na harac, na harac, Kupido neverni!
Projte, mišlenja,
projte, terplenja,
od serca na dalje;
falšne liposti,
jalne dragosti
norije su skradnje.
Nu serce, nu misal, postan'te čemerni!
Na harac, na harac, Kupido neverni!
Več neču žalosti,
nit tvoj' hudobnosti
ne plašim derično;
jur nimam želenje,
ne marim veselje
ko daješ krivično.
Nu misal, nu serce, postan'te čemerni!
Na harac, na harac, Kupido neverni!
Niš za te ne hajam,
navik te ostavljam,
od mene otidi:
s tvojimi grožnjami
il s krivi[m] prošnjami
jur več me ne slidi.
Nu misal, nu serce, postan'te čemerni!
Na harac, na harac, Kupido neverni!
V LJUBAVI KI ZGUBIVA, TA
DOBIVA
Draga Venuš 21 kad harcuje,
nosi strile perenite;
vred postanu ognjenite,
potom serce ne skončuje.
Zna raniti, boj dobiti,
milo vimdar ugoditi:
drage strile, drage rane
kak nasladno serce hrane!
Nje cifraste žute kose,
ke niz nadra proigruju,
gdo jih takne, začaruju,
al dragosti neg donose.
Dragi lasi, vridni lasi,
čisto serce vas ne plaši;
ko neg biva u vernosti,
nima muke, neg radosti.
Nje deržanje, pogledanje
ima kripost od plamena;
ki ni stvoren iz kamena,
mora čutit umehčanje.
Vred omertvi, vred oživi,
vgodit triba takvoj divi;
u nje harcu ki zgubiva,
tad raduje kad dobiva.
ZDVOJENA LJUBAV
Kako strašno moram tužit, oh, nevernica,
da postaješ serca moga razbojnica,
ar nit rišcu nit zlamenje
verno moje zasluženje
ne zna dostati.
Onda listor, duša draga, ti raduješ
kad prez zroka, oh, nemilo povekšuješ
tuge moje i žalosti,
nezgovorne terplivosti,
ke me skončuju.
Mojim prošnjam tverđa jesi od kamena,
suzam mojim nemilnija od plamena,
il mi živit prez ufanja
il izginut prez veselja
za tvoju okornost!
Aj, spoznajem kak v olovu zlato biva,
tak ljubeznost i nemilost skup prebiva;
čemer hrani lipost tvoja,
stalnu vernost misal moja
tebe služeči.
PTICA PREZ PERJA
Poglejte, žene drage, kako je ljubav jaka,
da zna u lovca preminit iz dijaka
ter sobom nosi prečudnu malu pticu,
ni spedajm duga, čerlenu ma glavicu.
Ako vam j[e] draga,
ne stoji vnogo blaga,
ali dobro paz'te da, kad ljuta postane,
u koje duplo tiho se ne prekradne.
Peruti nima, od zime vazdar derhče,
v toplo mesto zapuzit vsa hlipeče,
kamo ako dojde
ter joj jad ne projde,
dotmar se vtiska i ne prestavši vije
dok belu pinu po životu prolije.
Med vami, žene, najveselija biva,
u vašem krilu prec povojlno počiva,
misal zna spuniti,
vsakoj ugoditi;
samo je rizično, kad s klunom golo takne,
il koža pukne il se verlo namakne.
U vsakom mestu, a najmre u tesnosti,
hvale je vridna i puna ljubeznosti,
koti sokol friška;
kad se gladi, stiska,
onda se napuhne i rep kot pav nadigne,
verla ta bude koja ga doli prigne.
Neg jedno samo potribno j' obznaniti:
da joj ne daste nad mesom prenagliti,
ar če s krofom metat,
nujna, trudna ležat,
tad ju neg gusto v rukah pronašajte,
nigda i nigda glavicu izmivajte.
NA DIKU ČERNIH OČI
Oči drage, deh, ki vas vidi,
vsak čudi
vašu svitlost,
jeste černe, al ljubeznive,
ognjenive,
al ste dragost;
zato serce vam aldujem,
drage oči, ja valujem.
Jeste vridne, al što vam prudi
ki ljubi
nemilo skončat?
Znajte, drage, takve teškoče
prez milošče
ni moč zbavljat;
jur oddavna suze toči
serce moje prez pomoči.
Skaž'te jednuč, deh, smilovanje,
ufanje
s pogledom svojim,
ar nadalje ni moči terpiti,
neg zdvojiti
živlenju mojim;
zato dajte dopustiti,
oči drage, vas ljubiti.
SERCE ŽALUJE
DA VILU NE VIDI
Vi loze zelene, vi polja cvatuča,
vi zdenci, potoki i voda tekuča,
deh, skaž'te smilenje
verh tužno, žalostno to moje živlenje.
Ni noči ni dneva prez suz polivanja,
vsaki hip, magnutje ronim zdihavanja 22
da b' se i pečine
mogle umehčati od takve godine.
Drugi se raduju u vašoj liposti,
ja pak vdil tugujem u strašnoj žalosti,
a pomoč ne vidim,
neg kot praznu maglu ufanje naslidim.
U vas dragost, vridnost vsaka je dobiti,
v sercu pako momu čemer nahoditi,
ki ga iskončava,
ar milošče nigdir tužno ne spoznava.
U vas što god živi, drago se raduje,
v meni pako misal nigdar ne miruje,
nit poznam veselje,
ar spodobno smerti je moje živlenje.
Oh, srično bivanje, oh, stokrat blaženo,
svitlost sunca vidit da vam je sujeno,
od vile lipotu,
ka kot misec čista je v svomu životu.
Neg meni tužnomu ne more sijati,
ovo jur godišče da moram strajati
nje tela svitlosti
ter konca ne vidim, oh, mojoj žalosti.
Aj, neverna sriča, s tim li jesi dična
da činiš terpiti prava za krivična!
Vsako svoj cil ima,
neg moje terplenje smilovanja nima.
Deh, vi konči, vitri, glas moj pronosite
ter vili ljublenoj službu nazvestite.
Serce tak valuje:
gdi telo ne more, naj misal zveršuje.
LIPOTI DUŽNO JE SLUŽIT
UFAJUČ ZAHVALNOST
Deh, vila, ki t' vidi
u tvojoj vridnosti,
prez glihe liposti,
kot sužajn te slidi.
Ar zvizda Danica
ti jesi v svitlosti,
u lišca dragosti
cvatuča rožica.
Kak godre ni moči
u sunce gledati,
tak znaju zažgati
premile tvoje oči.
Vi, vusta ljublena,
ste dična zadosti,
u farbe zmožnosti
kot klariš stvorena.
Prom zubih belosti
ni sniga spodobit
nit biser priložit,
postaju tamnosti.
Oh, kako nasladno
u persih zigruju
ter skup se raduju
kerv z mlikom prikladno.
Što god je va tebi,
vse skup i po sebi,
je vridno ljubiti,
ponizno služiti.
Odkad te ja vidih,
službu ti aldovah
i serce valovah,
tak tverdno t' omilih.
Ti jesi živlenje
u mojoj nevolji,
u dobroj pak volji
jedino veselje.
Al, draga, kaj prudi
okorno baratat,
nemilo zamitat
pravično ki t' služi?
Češ lasno ziznati
od mene lipšega,
al v sercu čistijega
ti nigdar spoznati.
Vim služba pravična
dobiva zahvalnost,
u ljubavi stalnost
buduje kad srična;
neg moje služenje
ne more zadobit,
tak dugo izmolit
milošče zlamenje.
Si vridna ljubavi,
ponizno dvoriti;
ah, draga, što prudi
zamitat ki t' služi?
Ja neču prepuščat
pokorno dvoreči,
vsedilje moleči
moj žitak iskončat.
Zato te zaklinjam
za ljubav nebesku,
za sriču vitešku,
na pomoč zazivljam.
Deh, daj mi dobiti
tuliko milosti,
ruk tvojih dragosti
povojlno ljubiti.
Il bar neg magnutje
od oka ljubleno
naj bu mi sujeno
za moje zginutje.
Oh, vila, što prudi
okorno deržanje,
nemilo skončanje,
ponizno ki t' služi?
PREZ LJUBAVI U
SLOBODI ŽIVITI
Draga Klori 23 , ti vkanjuješ
misli svoje ak veruješ
da prez tebe nemrem živiti.
Vnoge jesu tvoje vridnosti
i nezgovorne ljubeznosti,
al ja rad njih neču zdvojiti.
Dugo sam te verno služil,
s čistim sercem stalno ljubil
rad pogleda dragih oči;
tvoje pako bihu milosti
jadne riči od nemilosti,
prez ufanja i prez pomoči.
More l' biti kaj čudnijega,
a izmislit kaj težega
neg prez hvale tužno služit?
Serce kak se če veseliti,
v čemeru moč prehraniti
kad ljubavi ni moč užit?
Zato neču več ljubiti,
milo lišce odsad služiti,
navik uzimljem proščenje.
Tverdo budi, oh, serce moje,
ne okreni jur misli tvoje
na ljubleno ko zlamenje.
Izdvojeno trošit vrime
je preteško takvo brime,
ki zna svita čalarnosti.
Zbogom, Klori, zbogom ostaj,
moje riči več ne slušaj,
ar su listor vust jalnosti.
Jur izkušal sam zadosti
od Kupida 24 himbenosti,
koji nima zveličenje;
neču odsad več verovati,
lipoti kojoj aldovati
slobodno moje živlenje.
SERCE VILU LJUBI
Deh, vila, ki t' ne ljubi
iz prava serca služi,
je tverđi od kamena,
nestalnij' od vrimena.
Oh, duša draga, ojme,
ako te ljubim,
ako te služim,
serce povič za me.
Deh, vila, ki te čuje,
lipotu razmišluje
ter za te ne pogiba,
nim[a] karv, serce nima.
Ufanje moje, ojme,
ak pogibam,
ak zdvojav[a]m,
ljubav govor za me.
Oh, draga, ja te prosim
i z dušom, s telom molim
tugam mojim polahčanje,
vnogim suzam smilovanje.
Milošču jednu, ojme,
il s pogledom
il s besedom
privol jednuč za me!
V LJUBAVI TEŠKO JE UŽITI,
A NI MOČ ZDVOJITI
Da ufam v živlenju,
skazuješ ku dragost;
da živim v terplenju,
vred daješ pak žalost.
Oh, lipost preslavna,
kak serce zderžuješ;
oh, dragost nestalna,
kak telo skončuješ.
Vdil prosim pomoči
od tvoje liposti,
ar živit ni moči
prez tvoje milosti.
Tva lišca rumena
batrivo raduju,
a vusta ljublena
nemilost valuju.
Kad jadno gleduješ,
gotov sam zgoriti;
kad drago miluješ,
štimam se roditi.
Je slatko živlenje,
ar ne smim zdvojiti;
je teško terplenje,
ar ni moč užiti.
CVITJA RAZMIŠLENJE I
ŽALOSTNO PROTUŽENJE
Kak ste lipo, drago cvitje,
tak ste berzo premineče;
daste spoznat da veselje
neg magnutje je terpeče.
Ako zora vas poliva,
s čistom rosom okripiva,
al vas sunce povenuje,
na zapadu iskončuje.
Što vam daje u liposti
tihi siver batrivosti,
povekšuju u žalosti
nagla juga čalarnosti.
Tada diku pogubite,
vsu ljubeznost preminite,
daste spoznat, drago cvitje,
da je radost neg magnutje.
Vim od mene ste sričnije,
v kratkom žitku povojlnije;
mirno, dično prebivate,
jedan konči dan vživate.
Al ja nebog vse tugujem,
nit hip nit čas ne radujem;
je mi mladost ljuta žalost,
sriča moja neg čemernost.
U kolipki majku zgubih, 25
u ditinstvu otca stužih, 26
imam krila prekinuta,
do dva bratca poginuta. 27
Milu sestru, koju ljubih,
u nevolji sad začutih, 28
ljubu dragu, s kom se dičih,
jur oddavna da ne vidih. 29
Prijetelji pres pomoči,
a rodbina suze toči,
verne sluge raztrešene,
prez obrambe zapuščene.
Ada jeste, drago cvitje,
vindar srično ko magnutje;
al ja tužan, odkad rodih,
nit hip sriče ne nahodih.
POZVANJE NA VOJSKU
Na vojsku, na vojsku, vitezi zibrani,
koga god majka junačka odhrani;
jur bubnji, herpavke povsuda se čuju,
šipi, trumbite nadalek glasuju,
dični šeregi skup se zastaju.
Na noge, na noge, vi jalni ležaci,
u vojsku, u vojsku, hrabreni junaci,
sablje i puške na berzom priprav'te,
sebe i konje viteški oprav'te,
vreda potež'te k slavnom dundaru.
Stirajte od serca vsak oblak plahosti,
vazmite na se ščit batrivosti;
draže vam budi glas, ime, poštenje
neg hip, magnutje, sramotno živlenje;
navik on živi ki zgine pošteno.
Ni moč izmislit hvalnije skazanje
neg na mejdanu vridno deržanje
gdi gromi od pukaš i sablje se viju,
vnoga gospoda kerv svoju proliju
za domovinu, za veru kerščansku.
Boga višnega na pomoč zazov'te,
vaših starijih glas, ime ponov'te,
na svoje sprotivne navajl'te ognjeno,
jedan drugoga izruč'te ljubleno.
živ'te bratinski, pogin'te viteški.
Kada vam sriča na ruku potegne
ter neprijatejl iz mesta okrene,
oh, kakvo poštenje, pajdaši bogati,
sablje, paloši i konji bahati,
sprave kovane, sviti gospocske.
Nu, bratja ljublena, na noge, na noge,
turskom misecu da stlačemo roge,
za veru kerščansku, viteštva zlamenje,
svitu na hasan, a nam na poštenje,
naj nam ne budi premilo živlenje.
RAZGOVOR MED
MUŽEM I ŽENOM
M.: Gdo ti je dopustil
tak lipo cifrati,
po placu iskati
ki bi te oblubil?
Ž.: Oh, čudna hudobnost
od muža strašliva
ki suze proliva
verh svoju nezmožnost!
M.: Serce mi povida
da mene ne ljubiš,
neg drugim ti služiš
kot striha pres zida.
Ž.: Nut kako blaznuje
od polja, od gore,
sam nebog ne more,
drugim naviduje.
M.: Kakovi dvorani
uvečer dohode,
u zoru odhode
prec dobro deržani?
Ž.: To jesu dijaki,
ki hode po noči
ter dajem pomoči
kad dojdu zemljaki.
M.: Gdo biše na ganku
ki t' serce aldoval
i lišce celoval
na pervom zastanku?
Ž.: Je zakon oddavna
ob vsakom godišču
da rođak rodicu
tad kušne izravna.
M.: S kim jesi u mraku
tak oštro borila
da smetna si bila
kot polmiš u zraku?
Ž.: Z jednim se povadih,
štimah ga oborit,
al morah podložit
da vsa se ukalih.
M.: Čer slušah pri vratih:
"Ja tvoj, a ti moja",
"Ti moj, a ja tvoja"
v spominkah tak dragih.
Ž.: Nis zato grišila,
braca sam prijela
ter milo objela,
dostojno ljubila.
M.: S kim putom dobivaš
te lance biserne,
a kako perstene
ke gusto preminjaš?
Ž.: Je ženska meštrija
znat ljude primamit,
njih blago dovabit:
zove se coprija.
M.: Skup ležemo spati,
pak tiho ti projdeš,
do zore ne dojdeš,
zaman mi te zvati.
Ž.: Vim tebi služujem,
balote tad zlivam
ter pušku nabijam,
na straži skoznujem.
M.: Čuh kričat učera
kad si se prevergla,
moj zeslim poterla:
"Je l' vera, je l' vera?"
Ž.: Skrivalca igrasmo,
tad dite prec milo
utaknuh pod krilo
ter skup se zvaljasmo.
M.: A nigda začujem
po noči roštanje,
kad dojde fučkanje,
tad tebe zgrišujem.
Ž.: Ni t' triba bojati
kad čuješ praskanje,
tad dojde ki znan je
moj dimnjak strugati.
M.: Ti gusto povidaš
da jesi bolestna
ter prece žalostna,
za vraštvo spominaš.
Ž.: Znaš ranu ku imam,
kad mi se usahne
ter stin ne utakne,
počinka ja nimam.
M.: Nu, žena ljublena,
proščenje te prosim,
ar sada nahodim
da jesi poštena.
Ž.: Ni t' triba dvojiti,
skerb nosit tuliku,
ar tebi na diku
znam drugim vgoditi.
M.: Ja sada verujem
da čisto me ljubiš
i verno me služiš,
pred svitom valujem.
Ž.: Vim sam ti velila,
znam kamo kaj hodi
i jajce kak plodi
večkrat sam skusila.
M.: Hod'mo se pomirit
i drago se ljubit.
Ž.: Odveč se sad serdim,
za ljubav ti sperdim.
M.: Oh, draga, oprosti,
da t' kušnem, dopusti.
Ž.: Ne bi ti prostila
da b' fruštana bila.
M.: Nemoj se serditi,
moju ljubav mraziti.
Ž.: Ti meni ne hasniš,
moje delo neg kvariš.
M.: Gotov sam včiniti,
tvoju volju spuniti.
Ž.: Za riči ne hajam,
neg škude spoganjam.
M.: Ak ti je tak drago,
na t' srebra i blago.
Ž.: Sad si mi ugodan,
do noči povoljan.
M.: Ah, žena predraga,
znaš več od dva vraga.
Ž.: Tako se prigaja
ki ženi ne vgaja.
VRIME CVITJE POVENUJE,
BETEG LIPOST ISKONČUJE
Tužno moje serce, kamo sada misliš?
Je l' na vilu dragu kojoj verno služiš,
na nje černe oči ke dično igraju,
ar spodobno suncu serce zažigaju?
Je l' vustnicu miliš, ke skup drago zdiva,
v kojih klariš, biser kinčeno prebiva?
Il nje bele persi štimaš tak nasladne,
koje snigu, mliku bivaju prikladne?
Aj, tverdno ja ufah da vile ljublenost,
nezgovorna dika, lipost i nasladnost
u nje telu, lišcu vazdar je terpeča,
lilija i roža cvatuč nahodeča.
Al nut kako vreda dostojnost prohodi,
vrimena čalarnost vsu diku odvodi;
sada prav spoznajem da se prigođuje
da kaj cvalo vjutro, k večer preminjuje.
Ništar ni na svitu, vse je prohodeče,
kot oblak il magla, neg mal čas terpeče;
deh, razmisli, kada duša s telom dili,
kaj su oči, vusta, persi v dragoj vili.
SPOGAJNANJE PROŠASTNOGA
VRIMENA
Filenuš i Klori.
kamo, kamo lipost tvoja
s kojom si se oholila,
tak cifrasto ponosila?
Ti jur nisi ona diva,
tako draga, ljubezniva,
ku sam nigda znal služiti,
s prava serca htil ljubiti.
Vnoge suze ja prolivah,
od ljubavi vas pogibah,
rad vust tvojih nasladnosti,
svitlih oči ljubeznosti.
Vse je vrime potrošilo,
milo lišce zgerbavilo;
kamo dika, lipost tvoja?
Dobar večer, Klori moja.
Klori: Zlo ti jutro, zlo godišče,
kak ti čudno pamet stiče,
v tebi nima riči stalne,
il su laži, il su jalne.
Kamo mojlbe ke si činil,
kamo kletve ke si dilil
da b' te listor uslišala,
z dragim okom pogledala?
Vsemu svitu ču te tužit,
rad nevere nigdar ljubit,
s tobom nimam več spravišče;
zlo ti jutro, zlo godišče.
Fil.: Dobar večer, moja Klori,
zgorili su tvoji dvori,
il se cifraš il se malaš,
serce moje več ne včaraš.
Tvoji gusti sedi lasi
od zmerzline nose glasi,
persi pako izdojene
kažu iskre pogašene.
Vkanjen bude ki te služi,
zlo nahranjen ki te ljubi;
kamo dika, lipost tvoja?
Dobar večer, Klori moja.
Klori: Zlo ti jutro, zlo godišče,
da b' mi dobit toporišče,
bih te znala pozdraviti,
na dvoranstvu zahvaliti.
Ak sam ružna, sebi jesam,
ak sam lipa, tebi nisam,
još med ledom plamen biva,
stara serna poigriva.
Jur te spoznah u falšnosti,
za dvi jajca si vridnosti,
nimam s tobom več spravišče;
zlo ti jutro, zlo godišče.
Fil.: Muči, muči, Klori draga,
ja ne iščem tvoga vraga,
neg te prosim za milošču
da me primeš v nemilošču.
Klori: Rada ču ti ugoditi,
nigdar na te ni glediti,
il se serdi il ne serdi,
moja mare za te sperdi.
Fil.: Dobro smo se pogodili,
u ljubavi zgovorili.
Klori: Ak je tebi tak povojlno,
meni bolje zadovojlno.
ZORNICA NA DOBRO
OPOMINAJUČ
Svitla zora jur ishodi,
žarko sunce dohodi
dati radost, veselje,
vsem stvorenju živlenje;
za milošču tak veliku
dajte, oh, Višnjem diku!
Jur ptice povsud pjevaju,
cvitja lipo cvitaju,
još i zdenci tekuči,
polja, loze bliščuči,
Bogu hvalu nazvestuju,
dično skupa raduju.
Vse ribe v morskih glubinah,
vse zvirje u planinah,
kaj godre hrani vedrina,
vsega svita širina,
Stvoritelja ispoznaju,
slavu mogučnu daju.
Sam človik v grihu prebiva
ter Bogu ne hvaliva,
nit zna grišnik promislit
da mora spet preminit
u zemlju, odkud je rojen,
u blatu, kak i stvoren.
Neg se listor posmihuje,
dok vura prebližuje
skradnje tuge i nevolje,
pijuč, jiduč, dobre volje;
kako milo potom tuži
koji Bogu ne služi.
Digni v nebo tvoje oči,
gdi su ufat pomoči,
onde dobro je terpeče,
na zemlji premineče;
ovde jesu čalarnosti,
v nebu pak nasladnosti.
VILI NA SLUŽBU
ŽIVIT I UMRITI
Nemoj zamiriti,
oh, vila, merziti
moje tuženje;
ar ni moč terpiti,
sercu preboliti
takvo terplenje.
Razmisli vridnosti,
prečudne liposti
stvorenja tvoga;
lasno češ suditi
ter zmožnost čutiti
terplenja moga.
Oddavna ljubeči,
ponizno služeči,
vernost skazujem;
kad mi neg sujeno
vidit te ljubleno,
vas obradujem.
Ni takve prilike
nit strašne rizike
moči podjeti,
ke ja za nasladnost,
za tvoju ljubeznost
ne b' htil prijeti.
Ne marim živiti,
sam sebi vgoditi
prez volje tvoje;
ar tebi aldovah,
navike valovah
živlenje moje.
Ako t' je usluženo,
v sercu ugođeno
moje skončanje,
rad ču privoliti
kerv moju stočiti
teb na zderžanje.
Pren tvoje dragosti
takve odurnosti
v sebi zderžuju,
moje pak vernosti
listor poniznosti
vsedil hranjuju.
Deh, vila, smiluj se,
oh, draga, gani se
od nemilosti
ter daj mi spoznati
il konči ufati
tvoje milosti.
Što t' prudi mučiti,
učinit zdvojiti
ki t' verno služi?
Ne morem strajati
nit ranu tajati,
serce te ljubi.
Il te drago skončati
il pomilovati
moje živlenje;
ja neču zmajnkati
vsedil zazivati
drago smilenje!
ŽITAK ČLOVIČANSKI
JE MAGNUTJE
Jedan hip od dobre sriče
da živlenje,
da veselje,
ali vse to je bižeče,
jedan mal čas neg terpeče.
Kako plamen skonča prutje,
je stvoreno,
je sujeno
da vsih žitak je magnutje.
Pozableno je prošastno,
nesigurno je prišastno;
a buduče komaj dojde,
s praznom maglom zopet projde.
Kako plamen skonča prutje,
je stvoreno,
je sujeno
da vsih žitak je magnutje!
STARICA ŽALUJE MLADE
DANKE
Dokle jesam mlada bila,
znala san si ugoditi,
osebujno veselila
gusto drage preminiti.
Ne htih vnoge ni gledati
ki mi verno prislužahu,
nego želih prebirati
ki bahato koračahu.
Sada pako, da ostarih,
zaman mi je žalovati;
za što pervlje ja ne marih,
sad bih rada kupovati.
Dokle imah ja cvatuču
u obrazu lipost, glatkost
ter si čutih još goruču
u naturi friškost, mladost,
onda vnogo nis hajala
nit gospodu nit dvorane,
nego raja spoznavala
pope, fratre i katane.
Sada pako sidi lasi
vnogo skerbi znaju zavdat,
ar se nigdor ne oglasi
s kim bih mogla kaj izpravdat.
STARAC BATRIV U ŽIVOTU
Akoprem ostaril sam,
što je ljubav dobro znam
i nje šegavosti,
ar još nisam pozabil
kak se jesem navučil
u mojoj mladosti.
Rad se i zda pridružim,
lipoj snahi poslužim
s čim god još moguči.
Imam serce gizdavo,
stoji život batrivo
divojkam dvoreči.
Znam se vsemu priložit,
prez strimenka zaskočit
na gola zelenka.
Pušku ufam izhitit,
prez naslona pogodit
u posredu tarče.
Nimam srama tancati,
u kariku derčati
po belom mejdanu.
Bojno kopje pronosim,
kad je triba, položim
proti zatočniku.
Ni m' oružje škerbavo,
akoprem je erđavo,
to se vred osvitla.
Što v oštrini pomajnka,
pak u špici nadoda
ka se krivit neče.
Da me leta varaju
ter sidine izdaju,
zato nis za verči.
Imam skrovnu ljubeznost,
u životu batrivost,
bum prijetan mladoj.
Neg se listor oglasi
ka novaka ne plaši
zastat u gorici.
Hočemo se potirat
da če voda prebijat
prik tanke košulje.
NAVUK MLADIM
GOSPOJAM I DIVOJKAM
Dok ja bih divojka prave mladosti,
rada se navučih svicke radosti,
sad da jur ostarih, zlo mi prigodi,
falarari, falarari, faldiridi,
tad dobro bi.
Gdi su tanci bili, vred se prigodih,
s friškimi junaci rada priložih;
lipo mu zahvalih ki me poljubi,
falarari &c. 31 kak dobro bi.
Imah serce milo, puna dragosti,
u čem bih moguča, dilih milosti;
vnogo put mi sriča dobro prigodi,
falarari &c. kak dobro bi.
Ak mi koji junak službu valoval
il z ljublenom rišcom serce aldoval,
vreda mi natura k njemu uvoli,
falarari &c. kak dobro bi.
Ne bih suprotivna prom darovanju
niti tverdokorna v mojem deržanju;
na to su mi vnogi vridni svidoki,
falarari &c. kak dobro bi.
Kad je bilo pojti na vert šetati
il v lozu zelenu hlada vživati,
vdil poiskah druga ki me posluži;
falarari &c. kak dobro bi.
Nisam lena bila stajat u zoru,
s tovarušem verlim pojti na goru,
preskakujuč klade, dok nas pot probi,
falarari &c. kak dobro bi.
Tak ja mladost moju znahi potrošit,
veče neg jednomu lipo ugodit;
sad da jur ostarih, život ne serbi;
falarari &c. kak dobro bi.
Nu, gospoje mlade, bute priskočne,
divojčice lipe, bute ljublene,
nimajte zlu volju, vrime prohodi;
falarari &c. kak dobro bi.
VSAKA ŽENA ŠTIMA SE LIPA
Ki če ženam ugodit,
njih milošču zadobit
u pravoj dragosti,
naj lipotu hvaljiva,
njih dostojnost zvišiva
do neba vridnosti:
da je zvizda Danica
il cvatuča rožica,
u lišcu ljublena;
da kot mramor v glatkosti,
snig i biser v belosti
po telu stvorena.
Ter bar ludo ne čmerkni,
njih maganje ne terkni
da te ka začuje.
Jer nit čora, srabljiva,
coclava nit sperdljiva
ružna bit valuje.
PARIŽ I GALATEA
Dičan junak priko ravna polja
bisno jaše viteškoga konja,
pod njim konjic cifrasto fercuje,
kako vila oholo zigruje.
Na junaku kočak, njustovina,
a na kojnju dupla risovina;
pri junaku sablja nakinčena,
a na kojnju sprava pozlačena.
Nasred polja gospoju zagleda,
nju pozdravit šetuje tam vreda;
ona cvitje i rožice brala,
fijolice u nadra metala.
Da si zdrava, lipotom gospoja,
blago njemu komu milost tvoja!
Oh, čestita mati ka te rodi,
lišce tvoje ljubeznivo stvori.
Od liposti plamen vred začutih,
od dragosti serce jur pogubih;
je l' dopustak ruku celovati,
v dragoj družbi cvitje pobirati?
Na te riči gospoja odsudi,
da odsede, ljubleno ponudi:
Odkada se ja na svit porodih,
ne b' junaka koga tak zahotih.
Je l', viteže, slobodno pitati
ime tvoje prez zamire znati,
odkud dika, vridnost tvoja shodi,
v koje kraje draga misal vodi?
Tada junak ponizno pristupi
ter gospoji bilu ruku ljubi:
Rad ti hoču volju ispuniti,
moje ime, misal obznaniti.
Ja sam Pariž 32 , roda gospockoga,
a iz Krete, od mesta slavnoga,
gdi s Peršejom 33 na mejdanu borih,
rad ljubovce bojno kopje zlomih.
Zatočnika bih obladal srično,
Helenu (kod Frankopana također i Parideš)
sablju ovu tad zadobil dično,
al orsaga zakone spuniti
z domovine moral vdil otiti.
Sriču iščuč po tujih orsagih,
tebe, vilo, zdaleka opazih,
koja svitiš kot sunce v svitlosti,
a dičnije neg Venuš 34 v liposti.
Tebi službu poniznu valujem,
serce, telo navika aldujem,
vse sam gotov za te učiniti,
u vernosti živit i umriti.
Dragi Pariž, tvoje prigođenje
sercu momu vžiže poželenje
u vridnosti bolje te spoznati,
razgovore duglje uživati.
Ovo dvori posred loze stoje,
Galatea 35 pravo j' ime moje,
ako t' drago vaj nje ušetati,
z dobrom voljom ču te upeljati.
Vidim, mora odsujeno biti
jedan druga dostojno ljubiti;
zato ljubav sad ti očitujem,
serce moje tvomu priložujem,
dragi Pariž, želna moja radost!
Galatea, serca moga dragost,
lišca tvoja kak su rumenita,
oh, vustnica kako nasladnita!
Ova bihu draga govorenja,
a za njimi kakva pripečenja,
lahko more vsaki izmisliti,
dva serdašca kak znaju vgoditi.
KAK SVIT PROHAJA
Oh, nesrično serce moje,
kamo lipost vile tvoje,
kamo mila nje dostojnost,
kamo vridna nje ljubeznost?
Ah, z vrimenom vse prohaja,
čas do časa neg sprovaja,
kaj god dična daje mladost,
iskončava beteg, starost.
Žarko sunce kaj daruje,
jadni oblak potamnuje;
v protulitju kaj cvatuje,
ljuta zima povenuje.
Kaj god daje dobra sriča,
to prevzimlje vred nesriča;
danas smiješ u veselju,
jutra plačeš u terplenju.
Oh, nesrično serce moje,
na što trudiš misli svoje?
Kamo ugodno družbovanje,
kamo svicko proštimanje?
Danas imaš vnoge časti,
jutra moraš tužno spasti;
prijatelji ki ti bihu,
v neprijazan preminihu.
Nit je dobra, nit je blaga,
nit je kinča tako draga,
ni radosti, nasladnosti,
ni liposti, ljubeznosti;
vse kot tinja iskersnuje,
kako magla poginuje,
je naturi preminiti,
što god živi, mora mriti.
ČLOVIČSTVO ZOVE
SE PRAVA LIPOTA
Ona lipost koja v dragom lišcu biva,
lilija i roža cvatuč nahodiva,
buduči nestalna, tinja se poziva,
ar vrime čalarno vsu diku skončiva.
Neg samo človičstvo vsedil je terpeče,
ono krunu nosi verhu vse liposti,
u vridnosti svojoj nigdar premineče,
ono je kinč slavni verhu vse dragosti.
Bar neka se trudi vsa svicka meštrija
vulja, farbe, vode najdičnije zmislit,
lasno če spoznati da je neg norija,
ar najmajni uzrok zna lipost preminit.
To vsakdašnja pelda čisto očituje
da lipoga lišca ništar je ljubeznost;
tako mudrih ljudih navuk nazvestuje:
človičstvo kraljuje kakot prava lipost.
PRISEGA MUČATI
Lidija 36 , deh, našto prez zroka žaluješ,
tužnom sercu momu čemer povekšuješ?
Štimaš da prisegi nedostojno zmajnkah,
ljubav i milošču skrovnu očitovah.
Bar me naj požere ta morska glubina
il s triskom izkonča nebeska vedrina;
bar Kupido 37 nek me nigdar ne miluje,
z jadovitom strilom ovi čas otruje:
ako za života hoču ovaditi
da lipoti tvojoj znal sam vgodan biti.
Oh, ljublena dragost naša skrovnovita,
veruj, nigdar bude komu vistovita!
Teb' je samo, duša, znana ljubav moja,
vernom sercu momu draga milost tvoja;
ar znam, Venuš 38 neče za vridna deržati
ki lipotu vživa, a ne zna mučati.
i 104, Lila u pj. 51 i 52, Čintija u pj. 53)
V LJUBAVI POTRIBNO JE
GOVORIT
Zaman su ti zdihavanja
il mučeča zazivanja;
ni moč zidu razumiti,
skrovnu ljubav izviditi.
Neg ljubezno govorenje
ter dvoransko posluženje
milost more dočekati,
tverdokornost umehčati.
Ni v človiku kaj dičnije,
dragih riči nasladnije;
sam Kupido oči nima,
al prezmožan jezik ima.
Zato koji vilu ljubi,
rad milošče verno služi:
naj mišlenje nastran stavi,
a z vustnicom ljubu slavi.
Ali va tom razlog davaj,
sam na samom rič ne šparaj;
kad zadobiš dragost koju,
ne razbubnaj sriču svoju.
LILA SPOGANJA TEŽEU
DA NI ZNAL MUČATI
Prem goruči plamen v sercu momu čutim,
neverni Težeuš 39 , al te več ne ljubim,
jer hudoban jezik ni ti znal mučati,
skrovne ljubeznosti dostojno tajati.
Bar se jesi mogal sričan nazivati
kad sujeno biše tebi uživati
Lile 40 nigda drage nasladne milosti,
ljube tako verne serčene dragosti.
Odsad zbogom ostaj, plači al zdihavaj,
pervu moju ljubav zadobit ne ufaj:
jer ni vridan serce da ga čisto dvori
koji ne zna mučat, prez reda govori.
i 104, Lidija u pj. 49, Čintija u pj. 53)
TEŽEUŠ SEBE PRIČA
NAZLOBNIKA KRIVEČ
Ah, prokleti jezik hude čalarnosti,
pun jada, čemera, falšne nazlobnosti,
koji smil podstupit na moje skončanje,
kaj nigdar ne mislih činit valovanje.
Ja li priko reda z miloščom se hvalih
il vridne skrovnosti drugimi ovadih?
Ak sam va tom sfalil, Lila, dobro moje,
naj me v pepel zažgu černe oči tvoje.
Ak sam, Lila draga, sfalil u vernosti,
nek izginem tužan prez neba milosti;
ak se kada dičih skrovnostjom ljubavi,
nek me smert žalostna ovi čas zadavi.
Aj, smiluj se, Lila, z Bogom te zaklinjam,
pogibelji mojoj na pomoč zazivljam;
veruj da znam mučat, malo govoriti,
sercem te ljubiti, a z vustmi dvoriti.
LIPOST NAJ NE ČEKA STAROST
Čintija 41 , veruj mi da če vrime dojti,
pervo nego misliš vsa ljubeznost projti,
kad v zercalo budeš htila pogledati,
drume tvoga lišca nečeš moč spoznati.
A ja u slobodi, prez vsake skerbnosti,
vžival budem dneve povojlne dragosti;
plamen, ki rad tebe serce mi zižguje,
onda nit iskrica več ne oživuje.
Nego ti prez draga dneve češ trošiti,
a ja prez ljubovce moral bum živiti;
vimdar sercu bude fantenja nasladnost:
pogubljena lipost, ljuta tvoja starost.
BABAJKO OD DIVOJKE
LJUBAV PROSI
Nebog starac milo protužuje,
ninfu dragu na pomoč zovuje,
ove riči pojde govoriti,
ljubav svoju ovak nakloniti:
Deh, umehčaj okornosti tvoje
ter zaprimi ljubeznosti moje;
akprem vidiš da j' mladost strošena,
al je mošnja zlatom napunjena.
Lipo t' bude starcom baratati
ki ti želi telo milovati,
kako hčerku k sebi pritiskati,
v naručaju slatko počivati.
Bar veruj mi da se ukanjuješ,
ninfa draga, ak zato stezuješ
da mi starcu glava osidila,
po obrazu koža zgerbavila.
Al v životu tak se frižak čutim
da od mlada ništar se ne lučim:
kerv mi kipi, plamen zažiguje,
od dragosti serce poigruje.
Ti sadašnji golobradi dici
kak na tergu puni jesu z riči:
jednu danas v sercu poželuju,
jutra drugoj službu naklanjuju.
Va njih nima mira ni stalnosti,
kot lisice puni šegavosti;
doklam prose, kot janci ponizni,
kak obderže, kot vuci pohlipni.
Al u starcu biva zrela mudrost,
proma ljubi vernost i pokornost,
veruj, ninfa, drago ču t' dvoriti,
kak premorem službu obveršiti.
DIVOJKA RAD LJUBAVI
ŠPOTA BABAJKA
Nuti čuda, nut priče velike,
v jednom starcu ludosti tolike,
od divojke ljubav zaiskuje,
a prik praga komaj koračuje.
Još kaj gorje, mladim prigovara,
sam hudobe svoje ne spoznava;
nu, babajko, ja ti ču vgoditi,
ali pervo dat svitu suditi.
Ove jesu tvoje ljubeznosti,
tela tvoga derične vridnosti:
imaš napre čelo plišivije
neg je turan sejnske biškupije. 42
Kremežljive kamo tvoje oči?
Komaj staklom luče dan od noči,
lasi pako stoje raztrešeni,
kot nevojlnim ki su obišeni.
Mila lišca su ti prepadnula,
neg ob kosti koža usternula,
okol nosa dosta bar posluješ
da otirat šmerkle utežuješ.
A vustnice imaš u glatkosti
kot cerova kora v jednakosti;
iz njih shaja sapa tak dišeča
kot mercina v letu razpadeča.
Od dragosti, kada govoruješ,
il skašljivaš, pluješ il sperduješ;
v smihu činiš vusta tak ljublena
koti figa ka je raspuknjena.
Vsa ti puzne brada i obervi
kak u zimi lisice svekervi,
gerlo ti je suho i gerbavo
koti štroku od dima sajavo.
Persti ruke imaš tak hergaste,
kot krostava žaba vse pikaste,
je l' su burle, je l' je fontanela,
s tebe cidi kot dinja prezrela.
Neču t' dalje, babajko, zderžati,
neg na kratkom odlučak ti dati:
tvoja ljubav je divojkam vgodna
kot zadnjica oku prispodobna.
AURORA I KLITUŠ
Ljubav i nasladnost preminjuje u nestalnost
Klituš 43 : Znam, Aurora 44 , jadno te vrazujem,
tvoj vridnosti krivo zahvalujem;
al ni moči misal preminiti,
novu ljubav v sercu pozabiti.
Znam, Aurora, moje preminjenje
je himbeno, neverno činjenje!
Ali ne znam plamen ugasiti,
neg mi pervo sercu preminiti.
Aurora: Tak li, Klituš, moram slušat
prevarljivo baratanje?
Ah, ne morem dalje mučat
serca moga iskončanje.
Tu li vračaš ti zahvalnost
službe moje poniznosti?
Obečana ta l' je vernost
čistoj mojoj ljubeznosti?
Klituš dragi, deh, oberni
novu ljubav, dragost tvoju
ter z miloščom spet poverni
pervu vernost, radost moju.
Klituš: Znam, Aurora, moje preminjenje
je himbeno, neverno činjenje;
al mi serce zavsima pogiba,
nove ljube dragost neg zaziva.
Aurora: Ah, nevernik, tak li jališ
dužno tvoje smilovanje?
Tak li sada jadno šališ
tužno moje zazivanje?
Pazi dobro da nevernost
ku skazuješ moj dragosti
ne bu vreda pogibelnost
prevarlivoj nasladnosti.
Ar Aurora ukanjena
zna krivicu požaliti,
božica Eos
v jadni oblak preminjena
strašnim triskom doveršiti.
Klituš: Zaman, zaman trošiš riči tvoje,
jur aldovah drugoj misli moje,
nje vridnosti ni moč pozabiti,
rad Aurore sunce omraziti.
Aurora: Vidim ada izdvojeno
bažiliška pripitomit,
meni tužnoj odsujeno
krokodila ne umolit.
Al čemerno sad zaklinjam
vse četiri elemente,
na skončanje vas zazivljam:
nevernika izkoren'te!
Ar ni vridan zemlju tlačit
veri svojoj ki zmajnkuje,
neg paklenski plamen gasit
ki Auroru prevaruje.
JANTEA I OŽIRIO
Ljubav jednuč ukanjena ne bu drugom več sujena
Jantea 45 : Zaman je moliti
serdite dragosti,
od jadne liposti
milošču dobiti.
Ak jedan je vkanil,
ojme, ljubav moju
ter prisegu svoju
sramotno ostavil,
jur serce ne haja
nit službu nit prošnje,
neg kletve ter grožnje
u sebi ponavlja.
Ožirio 46 : Jantea neumolna,
deh, milost, ljubeznost!
Jantea: Ni jedna več dragost
ne bu mi povojlna.
Ožirio: Ak v dužnoj stalnosti
nevernik znal skrivit,
u čistoj vernosti
ja neču preminit.
Jantea: Ne želim spoznati
po drugoč jur kvare,
nadalje skušati
himbene prevare.
Ožirio: Jantea ljubljena,
rad tvoje vridnosti
naj bu mi sujena
neg rišca milosti.
Jantea: Bar riči ne troši
rad moje okornosti,
nadalje ne prosi
od stine dragosti.
napasnika, pa ju je bacio u more
KOMAR JADNO KLUJE
DRAGO LIŠCE ORIŽBE
Kada žarko sunce v oroslan dospiva
ter z jakostjom svojom zemlju zažigiva,
od vručine silne zgiba vse stvorenje,
kripost poiskuje nevojlno živlenje,
tad v zelenu lozu vsaki rad utiče,
hladnomu studencu veselo primiče
il u bistroj vodi raduj[e] gaziti,
kotrige života nasladno hladiti.
Va 'nu dobu pojde Orižbe šetati,
lipo svoje telo na samom kupati,
koje alabaštru spodobno v belosti,
a mramoru svitlom u dičnoj glatkosti.
Biše malo potom zdencu prošetala,
pod jesenim hladom slatko pozaspala;
nje dostojnost ki bi vidil kad počiva,
rekal bi da Venuš 47 s Kupidom 48 prebiva.
Al komar hudobni smil se vim podstupit,
na angelsko telo neverno dobrundit
ter s čemernim klunom lišce vurazuje,
ah, tu vridnu kervcu nemilo sasnuje!
Ti čalarni komar, ti komar prokleti,
kak smiš takva kinča kradomce vazeti?
Tak li je nasladnost gnjusu odsujena,
nezgovorna lipost užit dopuščena?
Oh, da b' mogal kada tu sriču skusiti
ter blaženo lišce Orižbe ljubiti,
ne bih kervcu sasnul, jadnovito kljuval,
neg kot dušu telo u dragosti čuval.
BUHE BANTUJU ZORICU
Oh, Zorica tužna,
kak postaješ nujna
jer te buhe tak bantuju,
nemiloma kluju!
Kaj vsedil posluješ,
sprid i zad ziskuješ?
Je l' te buhe tak bantuju,
nemiloma kluju?
Sad posižeš v nadra,
sad u dolnja jadra,
nigda herbat v stinu ribaš
il haljinu zdizaš.
Sad štunfice zvlačiš,
zopet vred oblačiš,
sad oplečak preminjuješ,
kitlicu stresuješ.
Nogu z nogom ribaš,
kolina stiskivaš,
i terbušac ne miruje,
ručica ščesuje.
Oh, tužna Zorica,
svidoči guzica,
ka se javlja izdihujuč,
odviš pregibujuč.
Al kad sriča služi,
v ščapce ka zapuzi,
ni te muke izmisliti,
buhu pogubiti.
Nu, Zorica, slušaj
ter moj navuk skušaj,
veruj, češ se obradovat,
od vsih buh mentovat.
Poj k vodi tekuči,
sed vnutar kupljuči,
za junaka pak proskerbi,
skaži gdi te serbi.
BI GRUJICA U LOV PROŠAL,
NA DVOJICU NE HTEČ DOŠAL
Kada sunce največ grije,
pojdoh jednuč na lovinu
v gustu lozu, gdi ne sije,
iščuč zajca il zvirinu.
Al me sriča namirila
da pogledah va dolinu
gdi pri zdencu govorila
draga dragu na kolinu.
Skup se lipo obimluju,
z rukom poprik zagerluju,
vusta k vustan pritiskuju,
lišce k lišcu priložuju.
On njoj tuži vnogu žalost
u ljubavi ku je sterpil,
ona tverdi serca stalnost
da u tugah ni zneveril.
Veruj, draga, ni terplenje
ko b' me moglo preplašiti
nit vridnije ko veselje
tebe, duša, omraziti.
Ja se srična pak nazivam
odkad spoznah vridnost tvoju
ter iznovič potverđivam
tebi, serce, ljubav moju.
Ižabela, moja dragost,
tvoj bih vazdar, želim biti,
ar ne čutim drugu radost
neg v milošči tvoj živiti.
Oh, Aminta 49 , dika moja,
tebe čisto hoču ljubit
i do groba biti tvoja,
od vernosti nigdar lučit.
Ižabela, čini probu
službe moje poniznosti.
Oh, Aminta, nimaj dvojbu
v serca moga ljubeznosti.
Ovo z rukom veru dajem
tebe, duša, verno služit.
A ja serce tvom pridajem,
teb', Aminta, stalno ljubit.
Ova bihu govorenja
ke iz kraja mogoh slušat;
kakva pako pripečenja,
vsak pomisli, ja ču mučat.
S tim otidoh po dubravi
zvire koje uloviti,
vas razmišljen, u ljubavi
če l' kad meni tak zgoditi.
LOVAC PRAVO ČINI AR
V SLOBODI ŽIVI
Pravo jesu priđi htili nazvistiti
da se more sričan vsaki nazivati
ki živlenje svoje tak zna urediti,
prost od skerbi, poslov vrime uživati.
Ta blaženi žitak lovac nasleduje,
poslovanje njegvo biva listor radost,
on u sercu svomu povojlno živuje
ar vsi trudi, skerbi postaju nasladnost.
V lipom protulitju pervo dneva stane,
jagariju svoju dostojno razluči,
kamo god oberne il neg korak gane,
ptice vsakojačke začuje pojuči.
Odovud se javlja slavič ljubeznivi
pod kitici niskoj, ali zelenitoj,
z dragim svojim glasom usil govorlivi
prihod nazvistuje zori rumenitoj.
Odnud pako štiglic, grijendlic prijavluju,
cajzlin tere finki lipo veseleči,
z glasnim svojim gerlom skup se pozovuju,
sprid i zad za lovcem bisno proleteči.
Ak u zrak pogleda, škerlac preigruje
Bogu milo hvaleč rad sunca žarkosti,
do oblakov skoro lit svoj podiguje
kažuč v malom telu prečudne zmožnosti.
Malo dalje ide, to k lozi dospiva,
vred na igrališču kokota začuje;
grivaš pako golub na hrastu zgerljiva,
jarebica lozna druga privabuje.
Ak podigne oči prom suhoj kitici,
zadružnu če vidit milu golubicu;
namirce kad dojde tekučoj vodici,
tu če najti pijuč ljubljenu gerlicu.
V takvoj nasladnosti svoje telo trudno
pri studencu bistrom lovac počivuje,
svicke himbenosti il činjenje nujno
prostu nj[e]gvu misal v ničem ne zbantuje.
Oh, povojlni žitak, oh, stokrat blaženi,
nima navidnosti drugih povekšajnju,
časti, dike, kinči, kako god stvoreni,
nisu uzrok sercu tužnom zdihavanju.
Nego vas povoljan lipa zraka vživa,
dostojne lovine vesel nastoječi,
u slobodi dragoj dan i noč prebiva,
skerbi, policije drugim ostaveči.
Vsak mu je prijatejl, vsaki drago ljubi,
a ni jednom misli preuzeti sriču,
z lažmi prilizivat ništar se ne trudi
nit raduje druga spravit u nesriču.
ZVIRARA MARLJIVO LOVLENJE
ČINI SERCU POVOJLNO ŽIVLENJE
Pervo nego Febuš 50 iza briga zajde,
svitle svoje trage nad zemljom razgerne;
pervo nego rosa na polju razajde,
a prigusta magla nad goru oberne,
zvirar jur na nogah pušku pripravljuje,
gdi če zvire najti, u sebi misleči,
priko rosna polja marlivo šetuje,
po zelenom lugu poslušno hodeči.
Iz leva zagleda na maloj čistini
lisicu kraduču, zajce zigrajuči;
malo dalje pako na jednoj ledini
hudobna divjaka zemlju rovajuči.
S trudom nezgovornim k njemu približiva,
od hrasta do hrasta skrovnomce dohodi;
po več puti s puškom želno namiriva,
koncu ogajn spruži, divjaka pogodi.
Oh, kakovu radost zvirar tada čuti
da ob pervom hitcu sriča poslužila,
zadovojlnim sercem nadalje se trudi,
al nut izpred njega serna iskočila!
Od naglosti nemre na sinjal pobrati,
medtim guščavina zvire otimluje;
malo v toj žalosti moral prebivati,
da jelena starca rukajuč začuje.
Na ta glas poteže vsakom marlivostjom,
vidi vuka kašuč, na buki h[e]juša;
ne zna kaj začeti svojom pohlipnostjom:
če l' jelena slidit, vuka al hejuša.
Milo mu je jedno, drugo još milnije,
ak na ovo hiti, ono če oplašit;
dok sobom razmišlja koje bi dičnije,
jelena zagleda k potoku doprašit.
Onda vred dokonča svoje razmišlenje,
pojde rad jelena drume obračati
ter priličnim jarkom, ne gledeč terplenje,
čes klade, čes germje blizo dohajati.
Ravno tada jelen biše začel piti
štimajuč pokojno zdenca uživati;
al zvirar na njega primirlivo hiti
da na pervom skoku mora skončivati.
Dobro prigođenje verlo ga raduje,
nezgovornu dragost v sebi povekšiva;
va toj nasladnosti domom zavračuje,
ali polag puta medvid pomermljiva.
Vreda pušku spravi, izlize na kladu,
medvida premiri, zgodi među oči;
šetuje iz luga, dan bi na zapadu,
veselje ko ima ispisat ni moči.
Ta slobode drage koristna je vridnost
da v divjaku skonča čemernu himbenost,
u medvidu stare hudobnu serditost,
u jelenu pako oholu sponešast.
EHA SRIČAN GLAS
Dragi eho, k tebi protužujem: čujem,
nezgovornu serca žalost moju: tvoju,
da v ljubavi ne uživam radost: žalost,
neg nevolju i terplenje tužno: suzno.
Premda Kloriš 51 ufanje mi daje: daje,
da rad svita skaziva nemilost: milost,
al hudobnu va sebi ne hrani: hrani,
tverdokornost, još manje neljubav: ljubav.
Ja podpunom tugujem nemilo: milo,
izlag ričih ništar ne izprosim: prosim,
jur dvi leta da ju serce služi: služi,
ne b' mu nigdar misal postati neverno: verno.
Eho dragi, tebi se ojavljam: javljam,
je l' mi ufat, je l' mi izdvojiti: biti,
je l' ostanem, il dalje odhajam: najam,
deh, obznani kaj prigodit hoče: hoče.
Čujem: tvoju: žalost: suzno: glasi,
daje: milost: hrani: ljubav: glasi,
milo: prosim: služi: verno: glasi,
javljam: biti: najam: hoče: glasi.
Sričan ada morem se nazvati
kad mi ljubav sujena vživati,
bude radost vse pervo terplenje,
bude dragost ostalo živlenje.
Viva eho, ki dobro glasuje:
tužno serce z ufanjem raduje.
PASTIRNICA
Ne b' zvizda Danica još zabelila
nit svitla zornica zarumenila,
da pastiri vstaju, skup se zazivaju:
haj, pomoz, Bože,
na polje zrenimo ovce i koze!
Veselo pojdoše z blagom verviti,
z dipljami igraj[u]č sunce slaviti,
oh, da si blaženo, od Boga stvoreno,
vsim na veselje,
ti daješ pravu kripost i živlenje.
Na lipu čistinu kad bihu zašli,
milahne ovčice sito napasli,
kozliči preskakujuč, germje ogrizujuč,
pojdu prihajat
hladnomu studencu, blago napajat.
Pastir pastiricu k sebi zaziva,
v družbi povojlnoj hlada uživa,
nasladno kušujuči, drago obimljuči,
za radovanje,
oh, kakvo lipo biva dugovanje!
V germju zelenom druga dvojica
mesto ziskiva gdi raste rožica,
na notu pofučkuje, v strunu udaruje,
za radovanje,
oh, kakvo lipo biva dugovanje!
Ostala družina, kak sriča zgodi,
s pastiricom mladom vrime sprovodi,
gdi jedan ne vtegne, drugi pak priverne,
za radovanje,
oh, kakvo lipo biva dugovanje!
Jur sunce med gore zapalo biše,
veselo proti domu poverviše
dva na dva pjevajuči, friško skakajuči;
takvo živlenje
ne daje turobnosti nit terplenje.
KUPIDO MILOSTIVNU
DAJE AUDIJENCIJU
Zaljubljena serca vsa ujedno:
Prezmožni Kupido 52 , ladavac zemajlski,
k tebi se utiču vsih orsagov stranski
proseč sercu svomu drago smilovanje,
nezgovornim tugam milo polahčanje.
Kupido: Tužbe vaše hoču marlivo slušati,
vsakom po vridnosti pravicu skazati;
zato neg po redom bliže pristupite,
otajnosti svoje čisto protužite.
Popi: Velika krivica svicke hudobnosti!
Jur nam ni smit deržat ikakve liposti,
kuharicu mladu, ar taki morguju,
k tomu do kurviša očito špotuju.
Kup[ido]: Takvu svita sumnju priličnu spoznajem,
zato prijatejlski ovi svit vam dajem:
da, kad obljubite mladu kuharicu,
vreda ju potverte najbližnju rodicu.
Redovniki: Jesmo i mi z mesa kot drugi stvoreni,
bivamo kak sužnji v kloštrah zatvoreni,
kad bi nam i sriča mogla ka prigodit,
zaman, ar prez druga ni smit van ishodit.
Kup[ido]: Dajem vam dva puta, zber'te ki se vidi,
jedan je pod ime pobožne spovidi,
druga zaslipeči, z dragom pak užiti,
al najsigurnije za dvi proskerbiti.
Oženjeni: Ženami našimi nismo zadovojlni,
ki s[t]arom, ki s hudom, ki z merskom povojlni,
ako liploj kojoj skazujemo službu,
gorju pak od vraga imamo njih družbu.
Kup[ido]: Vašemu terplenju teško je vgoditi,
sama skradnja vura zna tu bol zvračiti,
medtim sil'te vusta drage riči davat,
z drugom pak, povojlnom sercu milo vgajat.
Udovci: Ovo jur oddavna udovci živimo,
ljubu po vridnosti nigdir ne dobimo,
divojke nas nete rad zrele starosti,
udovice friške rad blaga skuposti.
Kup[ido]: Tugi vašoj pomoč hoču svitovati,
kako vred z ljubovcom čete radovati:
ki med vami bogat, vazmi siromašku,
ki v životu čverstan, išči stare tašku.
Mladenci: Leto dan služimo ljubi prez radosti,
naša verna služba nima zahvalnosti,
ke nam veru dale čiste ljubeznosti,
drugim privoliše cvit svoje liposti.
Kup[ido]: Pripečenje takvo od serca žalujem,
al vas naplatiti tverdno običujem,
poiščite ljubu povojlne dragosti,
dat vam hoču oblast dobit nje milosti.
Dvorani: Prezmožni Kupido, zlo nas pritiskuje,
vsaka vridna ljuba zato oduruje,
kaj nam ni sujeno bogato imajnje,
zlatom tere srebrom cifrasto deržanje.
Kup[ido]: Tak li ženski narod oholo zgizdiva,
lipost premineču prez reda zvišiva?
Ja ču znat razlučit, naj vam ne bu dvojba,
da človičstvo vaše bu prijetna mojlba.
Katane: V ljubavi nit v službi ni nam smilovanje,
kako golopendam tužno proštimanje,
radi nemilosti moramo zdvojiti,
ar prez zahvalnosti teško je živiti.
Kup[ido]: Ni katani lipo nit je pristoječe
ljubav zaiskivat, blago prohodeče,
ar na petlariju sam se hoče spravit,
z obšanostjom ljubu napotlam ostavit.
Tergovci: Velika krivica nam se prigođuje,
vsaka mlada ljuba jalno zneviruje,
dok imasmo blaga, znale su nas ljubit,
sad, da mošnja prazna, gotove oddurit.
Kup[ido]: Vnogu jeste znali z darmi prehiniti,
siromah junaku priliku skratiti,
zato sad i one jesu premineče,
ni peršone vaše, neg mošnju ljubeče.
Dijaki: Trudimo u knjigah mi cvatuču mladost,
ufajuč uživat u ljubavi radost,
al divojke prošnju našu zamičuju:
pojte lizat tintu, jadno odpravljuju.
Kupido: Ni vam zato krivo, nego je dostojno,
da lipim divojkam biva nepovojlno
z dičaki baratat, ne majnka junakov
bolje zadovojlnih, kot v nebu oblakov.
Gospoda: Znaš, Kupido slavni, gospocko živlenje,
tebi neg na diku je naše mišlenje,
zapovidi tvoje verno zveršujemo,
čista serca naša vilam aldujemo.
Lipotu dvoreči, u nas biva stalnost,
ljubav uživuči, zamučana vernost,
vimdar nismo srični milost zadobiti,
drage lj[u]beznosti nasladno užiti.
Kup[ido]: Po gospodi največ slavu zadobivam,
kraljestva mojega zmožnost povekšivam,
zato dužan jesam zahvalnostjom vračat,
ljubav i prijazan z ljubavjom naplačat.
Oto vam predajem strilu ognjenitu,
ljubave zmožnostjom dično perenitu,
da si svomu sercu drago ugodite,
samo z govorenjem jalno ne bludite.
S tim Kupido pojde z gospodom šetati,
vnoge otajnosti vridno občinjati,
navuka dajuči lipe šegavosti,
tverdokorna serca dobit ljubeznosti.
VENUŠ NASTANE
DAVAT AUDIJENCIJU
Ženski spol ujedno:
Presvitla kralica, dična u zmožnosti,
tebi naklajnamo serca poniznosti,
tverdno ufajuči milost izmoliti,
krivičnom terplenju pravicu dobiti.
Venuš 53 : Lipo vas pozdravljam, drago pohranjenje,
razumiti želim vaše protuženje,
potribščinam vašim dobar navuk dati,
vsakoj po vridnosti milošču skazati.
Divojke
ružne: Ni nam vsim sujeno lipom naroditi,
lišca z ljubeznostjom oholo dičiti,
nigdor nas pak neče milovati ružne,
zato nam je živit prez ljubavi tužne.
Venuš: Ja nesriču vašu od serca žalujem,
teško ružnu ljubit, lahko to verujem,
vimdar miloj prošnji pomoč hoču dati,
blago i človičstvo obilno podati.
Divojke
lipe: Tužna naša lipost, ar je neg čemernost,
ljubav obečana postaje nevernost,
komu venac dasmo, jalno izgizdava,
koga serce ljubi, dragost ne spoznava.
Venuš: S tim je zmožnost moja odviš vuražena,
zahvalnost ljubavi zavsim pozabljena,
bar ne budem Venuš, ču vas uvoliti,
takve gizdavice k nogam položiti.
Udovice
verstne: Ovo osmo leto jesmo udovice,
pune su nam hiže nevojlne dičice,
od friških udovcev ni nam smilovanje,
od junakov mladih majnje proštimanje.
Venuš: Takvom[u] betegu teško je pomoči,
jer starosti vaše dica su svidoci,
neg na stan vazmite mahnita katanu,
znat če dobro zvračit vsaku staru ranu.
Udovice
mlade: Udove ostasmo v cvatučoj mladosti,
navadne užiti ljubavi radosti,
al rad ničemurna svita običaja
moramo strajati dok leto ishaja.
Medtim pogubimo sriču nam povojlnu,
jer ni smit iskazat dragost zadovojlnu,
mladi pak junaci z ričjom ne raduju,
neg ljubavi prave zaklad potribuju.
Venuš: Istina, mladosti teško je zmagati,
jur navadne hrane leto dan strajati,
zato vam dopuščam ljubeznost užiti,
sam[o] znajte mudro nasladnost pokriti.
Snahe
pristare: Ni moč sercu našem žalost preboliti,
s friškimi junaci htism[o] zaručiti,
listor da užimo ljubeznive danke;
sada nas zamiču ljubeč mlade, tanke.
Venuš: Da mlad voli mladoj, natura to daje,
al terplenju vašem vraštvo vim ostaje,
listor blago zderš'te pod svojoj oblasti,
nete vam pomajnkat u ljubavi slasti.
Snahe
mlade: Po nesriči našoj starcem privolismo,
bogatstvo veliko tužne pohlipismo
ufajuč dočekat serca radovanje,
odurne starosti vreda iskončanje.
Sad nam takva tuga odviš dodijava,
lipa naša mladost dobra ne spoznava,
ulogi, betegi su nam na veselje,
dan i noč terplenje ljubleno živlenje.
Venuš: Oh, kak mi je sercu teško poslušati,
s kervjom mojom rada bih vam pomoč dati,
al zaman z vrimenom čemerno boriti,
ni prilike bolje neg mirno terpiti.
Dojti hoče doba povojlne dragosti,
sadašnja terplenja preminit v radosti,
medtim naj vam serce drage misli hrani,
ufanom junaku ljubav ne zabrani.
Opatice: Rad starijih straha priko dobre volje
obisismo na se petljarske nevolje,
biva i nam kervca kot drugim goruča,
prez hasni prohaja, oh, mladost cvatuča.
Venuš: Vi se zneveriste orsagu mojemu,
sebe izručiste pod oblast tujemu,
drugo vam ne more volju ispuniti
neg provincijala milost zadobiti.
Slobodne: Živimo slobodne, al prez zahvalnosti,
vridni oduruju naše ljubeznosti,
vimdar človičanstvo po nas povekšiva,
vsak potriban pomoč dragu zadobiva.
Venuš: Ki zadobit more teleču pečenju,
našto kupovati govecku rebernju?
Ni vam triba va tom jako poteščavat,
dosta vam sloboda ljubavi uživat.
Starice: Pokihdob nas starost na to jur spravila
da kožica glatka zavsim zgerbavila,
jedinu milošču ponizno molimo,
za poslužit dragim meštriju prosimo.
Venuš: Tribovanje vaše kruto je pravično,
ar v mladosti lipoj dost služiste dično,
zato vam darujem ov moj lasac zlati,
pred zmožnostjom koga sercu ni obstati.
Gosposke
kervi: Oh, preslavna Venuš, tebe pozdravljamo,
ljubeznosti tvojoj serca naklajnjamo,
ti znaš misal naših derične skrovnosti,
kakve podnašamo otajne žalosti.
Ufanje jedino zadobit pravicu,
požalenu vidit očitu krivicu
podlažemo milo tvojoj uzmožnosti,
verne službe naše dužnoj zahvalnosti.
Venuš: Draga moja družba, drago radovanje,
nezgovorno imam z vami smilovanje,
al vas lipo prosim, nimajte dvojiti,
dragost, radost sercu povojlno dobiti.
U čem največ zmorem, sada vam podajem:
serce u ljubavi goruče predajem;
koga god dotakne jedina iskrica,
ak vam ne bu sužajn, bud moja krivica.
Obilnije želim z vami govoriti,
sadašnjega svita šega obznaniti;
hod'mo v lipoj družbi Floru 54 pohoditi,
onde beruč cvitje sercu ugoditi.
RUKAM BELIM NA DIKU
Deh, ruka ljubljena,
iz čista mlika stvorena,
milo priziva,
slobodu vsaku udil zadobiva.
Jur serce ranjeno,
na poklon umiljeno,
tvojoj dragosti
valuje rado svoje zmožnosti.
Da b' jednuč sujeno,
z miloščom privoljeno,
oh, celovati,
navik ti hoču službu aldovati!
Deh, ruka blažena,
prom snigu prispodobljena,
oblada belosti,
kak dragih sercev vse ljubeznosti.
Je l' kada viditi
prez duše telo živiti?
Ah, ni moguče,
prez tebe serce je pogibuče.
Neg jednuč kušnuti,
predraga, k sebi stisnuti
daj dopuščati,
živlenje hoču vesel dokončati.
KLORI NESRIČNA
Ja nesrična Klori 55 da bih pitat smila
zašto sam se na svit kada porodila!
Ar veselje moje cvatuče mladosti
ne bi neg terplenje, tuge i žalosti.
Z domovine projdoh ufajuč radovat,
Jupitera z voljom vridno gospodovat;
rodbinu ostavih, prijatelje zmožne,
štimajuč užiti ljubeznosti zložne.
Al čalarna sriča vred mi navidila,
batrivo ufanje v čemer preminila;
pravo još ne spoznah svita nasladnosti,
prez mire i broja čutih turobnosti,
ke ni moč ispisat, manje zgovoriti;
k tomu da ne prudi skrovno protužiti,
ar rizične rane gusto previjati
čine prez koristi muke ponavljati.
Za me naj govore vnoga zdihavanja,
bar svidoci budu suzna prolivanja,
da ni dneva, vure kada ne tugujem;
celo projde leto jednuč ak radujem.
Ravno kako sunce, gda nastane zima,
kaže da je svitlo, al žarkosti nima:
tako i ja kažem vajnsku nigda radost,
al u sercu vimdar nimam nego žalost.
Tebi, Vsemoguči, jesu otvorena
vsa terplenja moja, zavsim podložena;
v tebi samo ufam milošču spoznati
ter na drugom svitu navik radovati.
PRIČANJE U ZAMIRI
Jur ne hajaš moju družbu,
Klori draga, vernu službu?
U čem ti se zamirila,
deh, s kim potom odurila?
Je l' pregriših u vernosti
serca moga poniznosti?
Je l' premilo zdihavajuč,
dragost tvoju zazivajuč?
Ako znal sam zagrišiti,
želim vridno spokoriti;
vekša budi milost tvoja
neg nehteča ludost moja.
Ni na svitu kaj dičnije
nit činjenje povolnije
kot potribnim pomoč dati,
a poniznim smilovati.
Pred te, Klori, poklecujem,
oproščenje zazivujem;
volil bih se nigdar rodit
lascu tvomu kot ne vgodit.
Deh, oberni drage oči,
tužnom sercu daj pomoči,
gani vusta ljubezniva,
bud mi z ričjom milostiva.
BETEG DRAGE KLORI
SERCE POŽALJIVA
Bi mi jedno vrime užiti sujena
mila tvoja dragost, oh, Klori 56 ljubljena:
ah, kuliko puti bih od tebe ranjen,
po milošči tvojoj nazopet ozdravljen!
Još s čim vekše, draga, rane moje bihu,
s tim me v sercu momu bolje veselihu;
dobro znaduč kakva je ljubavi zmožnost,
da vse ljute rane postaju nasladnost.
Prija v tebi živih, sad bolestnu vidim.
Al kako prez duše i serca ja živim?
Stvoritelju svita, deh, daj joj pomoči,
telu momu živit prez duše ni moči.
Vi, vustnice drage, vi, živlenje moje,
gdi biser, rubinti zatvoreni stoje,
lilija nit roža ne bi tak dišeča
kot vi, z dragom sapom vusta govoreča.
Biste nigda uzrok mojemu veselju,
sada rad vas tužim u teškom terplenju;
zazivanju vnogom oglasit se nete,
listor s praznom maglom kriči moji lete.
A vi, lišca mila angelskoga stvora,
ke bliščaste dično kak rumena zora,
biste pervo kripost moje nasladnosti,
sada jeste uzrok čemerne žalosti.
Kamo lipe oči, kamo njih ljubeznost?
Tak li v kratkom hipu pogubihu svitlost?
Nut kak prebledihu; ajme, prigođuje
da, kaj cvate vjutro, k večer povenuje!
Tak li rad betega dragost preminila
ka mi jesi vazdar duša, serce bila?
Vidim, vsaka radost ima u dragosti
mali červič, uzrok nje pogibelnosti.
Oh, predraga Klori, Klori ljubezniva,
na te gledeč, serce milo zamagljiva;
od Boga ti prosim vreda ozdravlenje
il s tobom ujedno moje pogiblenje.
BUHE NEVOJLNO SKONČAJNJE
Takvo strašno prigođenje,
popom, fratrom na sujenje,
ar v prokletstvo zapadiva
živo telo ki skončiva.
Biše dalje od pol noči,
tak govore vsi svidoci,
da nit kriva niti dužna,
mirno, veruj, buha tužna
prik terbuha, polje ravno,
mimo šunke, mesto slavno,
ne navrača na harmicu
boječ zgubit vsu zdravicu.
Kad jur došla med dolice,
pervi konfin od guzice,
htiše onde počinuti,
v rosnoj travi osvanuti;
al zagermi vred lumbarda
iz Soksane 57 , stara grada,
koja zgodi tako strašno,
vsu na kuse zmervi lasno.
Oh, komu se ne b' smilila
glavu svoju da zgubila
tužna buha prija zore;
deh, pivajte, mile hore!
POP SNAHU POZDRAVLJA,
ONA VRED SE JAVLJA
U posreda zime mimo sela jaše
mahnit sufragija, plebanuš bijaše.
Al polag studenca snaha friška stala
z bosimi nogami, rubeninu prala.
Zasukane ruke dalje lakta ima,
halju zagernjenu više od kolina,
od silene zime koža se vužgaše,
a rumeno lišce kot plamen bliščaše.
Ovu lipu snahu verlo pop zmiruje,
rad nje ljubeznosti serce mu raduje,
"dobar dan" nazivlje ruku podavajuč,
gladi milo lišce v nadra posigajuč.
"Oh, ljublena snaha, kako te milujem,
to zimno terplenje rad tebe žalujem;
ako ti je volja život natopliti,
hod pod moju šubu, vreda ču t' vgoditi."
"Lipo vam zahvalim", snaha govorila,
"nisam, dragi pope, tako ozebila,
imam v petah ogajn, a v riti kresalo,
za popovsku bradu dostojno zercalo."
"Prosim ada, draga, nemoj zakratiti
ob ognivo tvoje ogajn izkrišiti,
kaj nažgati morem tu moju svičicu,
ar ni vidit puta u tvoju zadnicu?"
Snaha vred skočila, halju zagernula
ter na diku popu strašno zaperdnula:
"Ovo ti, moj pope, vuglen i iskricu,
nažgi s tvojim nosom potribnu svičicu."
MATI HČER UDAJE,
POŠTEN NAVUK DAJE
Oh, ljublena hčerka, vrime približiva,
zarukov odlučnih termin jur dospiva,
z tobom, duša, milo lučit,
zaručniku vred izručit
tvoje vridnosti.
Pervo razlučenja ču te svitovati,
prišastnom vrimenu pošten navuk dati,
s kim se budeš mogla dičit,
Bogu, svitu vridno živit,
sercu vgoditi.
Budi gospodaru ovčica pokorna,
volji, zapovidi nigdar tverdokorna;
s čistim sercem njega ljubi,
vsom jakostjom verno služi,
dobro pameti.
Prez dopustka muža goste ne pozivlaj,
u nebitju njegvom stranske ne prijimlaj;
hiže tvoje otajnosti,
tot dragosti, tot žalosti,
drugim ne ufuj.
Ništar se ne pačaj v lucko prigođenje
nit želno spitavaj orsaga činenje;
ni jednoga naj hudati
al drugoga izvišati
prik dostojnosti.
Podložnu družinu vnemar ne zaverži 58 ,
v hižnom poslo[v]ajnu ter u strahu derži;
nigda sama bar iglicu
vazmi v ruke il preslicu,
peldu dajuči.
Ni potribno vasdan pri zercalu sidit,
s kravzanjem, s cifranjem kot Dijana 59 cirit;
ar kaj drugim je nasladnost,
mužu biva tužna žalost,
hčerka, veruj mi!
Zato vimdar snaga vsim je pristoječa,
po vridnosti oprav dična, pronoseča,
telo lipo čisto deržat,
drago lišce gusto vmivat,
ruke snažiti.
Susestvo proštimaj, ne bud zamirljiva,
proti gospodaru v ničem nemorgljiva;
verhu vsega ne pjančivaj,
priko reda ne strošivaj
v svickih zakonih.
Ak ti bu sujeno dicu zadobiti,
nemoj bolje jedno neg drugo ljubiti;
truda svoga k njim ne šparaj,
pildu, navuk pošten davaj
v pervoj mladosti.
Kada gospodara vidiš dobre volje,
znaj i ti priložit serca drage volje;
ako l' pako u žalosti
ti jednaka v turobnosti
raduj i žaluj.
U potribi vsakoj, va dne i po noči,
ogrustna ne budi dužne dat pomoči;
ne himbeno, ne hudobno,
neg marlivo, dobrovojlno,
s čistom ljubavjom.
Spomeni se prava bit prijateljica
i do groba verna kak tovarušica;
jer kot duša telo ljubi,
vridna žena mužu služi
misal zveršeči.
Prisegi prestrašnoj nimaj prekeršiti,
z gospodarom svojim zlo i dobro vžiti,
kot dvi drage golubice
verne skupa pomočnice
živit i umriti.
Ov spominak, hčerka, verno ti ostavljam,
z materinskim mlikom drago te zaklinjam,
nimaj svita čalarnosti,
nepristojnoj nasladnosti
posluh davati.
Imaj pred očima glas, ime, poštenje,
dično i hvaljeno bu tvoje živlenje,
na 'vom svitu češ radovat,
a na drugom vik kraljovat,
nimaj dvojiti.
Od Boga ti, hčerka, dobro i radosti,
a od mene, majke, ljubav i dragosti;
iz mene se naj zabiti,
svitlu diku potamniti
svoga kolena.
OTAC SINA OŽENUJE,
PRAVO HIŽIT NAPUTUJE
Ljubljeni moj sinko, milo te odhranih,
na junačke noge dostojno postavih,
k tomu jur proskerbih i tvojoj mladosti
zaručnicom vridnom roda i liposti.
Buduč da se vnogi v nezvist oženjiva,
blagoslova Božja z ljubom ne uživa:
zato, dobro moje, ču te svitovati,
s tovarušem dragim srično prebivati.
Zavezom jednakim skupa priseguju
muž ženom na vernost, serca si alduju;
kako ruka ruki na pomoč stvorena,
tako je u hištvu dragost odlučena.
Mužu je pristojno peldu dobru dati
da se more žena v zercalo gledati;
proti njoj skaživaj ljubav, smilovanje,
sebi čini nosit posluh, proštimanje.
Pregrihe pomajnše mudro pregledivaj,
ne za vsaku karaj, špotaj il vudiraj;
ar tak ničemurne tolvajske naglosti
nisu pristoječe hižnoj jedinosti.
Nego, dragi sinko, kaj ti ni ugodno,
v bitju il nebitju drugač nepovojlno:
na ufanom ženi drago progovori,
z načinom ljublenim želenje otvori.
Pred njom bar ne skrivaj hižne zmogučnosti
niti kaži dvojbu čiste nje vernosti;
neg tri dugovanja triba samo mučat,
ženi na spoznanje nikakor dopuščat:
pineze i kinč svoj pod oblast ne dati,
kak ti život zmožan, zavsim ne skazati;
strajnske otajnosti al stvari derične
poufati ženi bivaju nesrične.
Priko vridna reda cifre naj terpiti,
ogovor pri ljudi znaju vred spraviti;
k tomu tak hudobne svita nasladnosti
uzrok jesu nigda serca turobnosti.
Bivaju rizična vnoga gostovanja,
na proščenje crikvam gusta pohajanja,
po susestvu odviš slobodno klatarit:
čine u poštenju čemerno zahvalit.
Zato ne skrativaj pobožnosti dične,
veselja poštena, razgovore vridne;
ar tesnoča vnoga pervlje zna naškodit
neg sloboda sridnja koje zlo prirodit.
Naj ti ne bu dikla tužna službenica,
al nit preohola tebi glavarica;
ne daj joj u dobru odveč izgizditi
niti radi straha nevojlno zdvojiti.
Ne pomajnkaj, sinko, u tvojoj dužnosti
dostojne skaživat ženi ljubeznosti;
nemoj tvoje vile skraja iziskivat,
jer nevera takva smi se naplativat.
Zapovid je Božja verno skup hižiti,
tovaruša draga kot sebe ljubiti;
da b' od Jecabele još ružnija bila,
naj človičstvu tvomu vridna bude vila.
Z Adamova rebra Eva bi stvorena,
ne iz nog il glave opervič rojena;
htil je Vsemoguči po tom iskazati
da muž ženu ima kot serce čuvati.
Ova, sinko dragi, na pameti imaj,
mirno i jedino z ljubom ti prebivaj;
hočeš u človičstvu vridno napridovat,
u dragosti pravoj blaženo radovat.
ROŽA U NADRIH STOJEČA
Fili 60 draga, kak raduju,
v persih tvojih preigruju
golubice belosnižne,
u vridnosti slavne, višne.
Vposred kojih procvativa
dična roža rumeniva,
tebi dajuč ljubeznosti,
sebi pako nasladnosti.
Bar slobodno, ah, rožica,
med vsim cvitjem ti kraljica
sad se moreš nazivati,
nigdar bolje prebivati.
Jer u nadrih položena,
dragim kinčem odičena,
jedne dive vživaš lipost,
živa sunca pravu svitlost.
Oh, da b' bilo kad sujeno,
s tobom zminit dopuščeno,
hotil bih se sričan deržat,
u blaženstvu takvom ležat.
DRAGOLJUBA ZLAMENJE
Bud mi, Fili 61 , dopuščeno
u vernosti, poniznosti
cvit naklonit umiljeno.
Dragoljub je ime cvitu,
rad dragosti, rad vridnosti
dobro znano vsemu svitu.
Al razmisli to stvorenje
zač je belo kad je zrelo:
vridno spoznat češ zlamenje.
Ar z beločom nazvistuje
da ljubeznost ter jedinost
čisto serce potribuje.
Kaj su vnogi pak zvončaci:
zlamenuju da zvezuju
u ljubavi kot lančaci.
Zato prosim: cvit nastani,
koga gledeč, drago misleč,
z verna sluge ne pozabi.
Veruj, Fili, da te služi,
ne himbeno, neg serčeno,
ki ti šalje dragoljubi.
PENELOPE SRAMOŽLIVOST
Ulišeš 62 : Ikaruš 63 zibrani, ovo ti se klanjam,
ponizan Ulišeš od serca pozdravljam,
obečanu proseč milost,
hčerke tvoje dragu vridnost,
koju zaslužih.
Ikaruš: Hrabreni Ulišeš, vidih vernost tvoju
s kojom si tri leta Penelope 64 dvoril,
ne želim zakratit rič poštenu moju,
ar iz prava serca sam ti hčer privolil.
Penelope draga, oh, hčerka ljublena,
došlo je jur vrime s tobom milo lučit,
buduč da od Boga sriča ti sujena
roditela ostavit, zaručnika ljubit.
Zato, mila duša, blagoslov ti dajem,
tebe, moj kinč dragi, vse moje radosti,
hrabrenom Ulišu dostojno predajem,
ž njim prebivaj v miru, vživaj ljubeznosti.
Ulišeš: Penelope slavna, božica liposti,
draža i dičnija vsih kinčev vridnosti,
otca tvoga volju spunih,
tri godišča tebe služih
verno, dostojno.
Bili su svidoki moga poželenja
suze, zdihavanja, prez broja terplenja,
milost tvoju zadobiti,
stalnost moju svidočiti
prom tebi, vila.
Smilovanje ada pokorno zazivam,
serce moje tvomu navik izručivam,
dok živ budem, tvoj ču biti,
vernost nigdar preminiti,
Bogu prisižem!
Deh, razmisli, duša, kakgodre ni moči
telu bit pres duše nit dnevu prez noči,
tak prez tebe ni ufanje
žitka moga, neg skončanje
Ikaruš - Ikarios, Penelopin otac. Njezinu je ruku obećao onomu koji pobijedi u utrci, a to je bio
Odisej
moram podjeti.
Penelope: Vsemoguči Stvoritelju
koji ladaš nebo, zemlju,
pomoč tvoju sad zazivam,
volju moju teb' zručivam.
Ne znam kaj ču učiniti,
sama sobom razlučiti,
roditela ostaviti,
zaručnika obljubiti.
Otac je me jur privolil,
a Ulišeš vrime strošil;
ov je vridan zahvalnosti,
otac pako ljubeznosti.
Z otcem rada bih ostati,
a z Ulišem uživati;
tu me ljubav začariva,
tamo dužnost priveziva.
Milo mi je domovine,
a odurit ni tujine;
misal otca nasliduje,
serce draga pak miluje.
Otca ljubit jes rojena,
a Ulišu odsujena,
v jednom ljubim vse vridnosti,
v drugom vidim kinč dragosti.
Oh, da b' moči razlučiti,
dušu s telom razdvojiti,
otca z dušom bih ljubila,
draga s telom pak služila.
Oh, roditel poštovani,
oh, Ulišeš izibrani,
s tobom želim vdil živiti,
tebi verna pak umriti.
Ikaruš: Blagoslovna hčerka, vidim tvoju mudrost,
roditela miliš, ljubiš zaručnika,
vridna hvale navik takva sramožljivost,
meni biva radost, a Ulišu dika.
Drugo bit ne more, Penelope slavna,
otca je ostavit, a z Ulišom pojti,
ar te ljubi verno, služi jur oddavna,
ruku njemu podaj, dobro če vam dojti.
Ulišeš: Ni te mudre glave, razumna jezika,
koji ne b' zanimil od čuda tulika
videč tvoje razumnosti,
nezgovorne poniznosti
v telu angejlskom.
Hvalim ti ponizno, Ikaruš zibrani,
komu verstna, velim, ovi svit ne hrani,
da se jesi htil dostojat,
tvoj kinč dragi sad darovat
hčerke jedine.
Penelope draga, ruku ti celujem,
dušu, serce, telo navike aldujem,
tebe ljubit i služiti,
s tobom živit i umriti
želim pravično.
Penelope: Otca volju je spuniti,
ni smit hčeri sprotiviti;
oh, Ulišeš, dragost moja,
Penelope ta je tvoja.
Va me, prosim, naj dvojiti,
verna vazdar ču ti biti,
nimam v sercu himbenosti,
nego čiste ljubeznosti.
Ikaruš: Penelope slavna, drago odhranjenje,
Ulišeš hrabreni, viteška kolena,
bit če zložnost vaša Ikaru živlenje,
na spominak svitu prilika poštena.
Zato z vami ljubleno radujem,
sriču dobru od serca voščujem,
kako sinka drago obimlujem,
tebe, hčerka, njemu izručujem.
Ulišeš: Viva, viva, Penelope draga,
draža si mi vsega svita blaga.
Penelope: Viva, viva, Uliše zibrani,
dika tvoja serce moje hrani.
Ulišeš: Ovo t' veru do groba ponavljam.
Penelope: Moju k tvojoj navike pristavljam.
Ulišeš: Tela moga ti si duša prava.
Penelope: Duše moje ti jedina slava.
JE AL NE
Ni moč dalje sercu strajat,
tverdokornost tvoju zmagat;
zato prosim, Fili 65 , ojme,
reci jednoč: je al ne!
Tuge moje su t' radosti,
vnoge suze nasladnosti;
ni moč zmagat, Fili, ojme,
reci jednoč: je al ne!
Z ufanjem me listor hraniš,
a vse jače serce raniš;
zato prosim: je al ne,
naj bu konac momu ojme!
Ako morem je zaslužit,
nigdar neču več protužit;
ako moram ne podjeti,
i smert gotov sam prijeti.
Kak god volim zaveršenje,
il skončanje il življenje,
ni moč terpit tužno ojme;
zato reci: je al ne!
ODGOVOR NA JE AL NE
Protuženje tvoga ojme
potribujuč je al ne
milo jesam razumila
i odgovor odlučila.
Tvoju žalost ja milujem,
sebi radost ne skratujem;
da te ljubim, velim je,
serce ne zna za to ne!
Vnoge jesu tve vridnosti,
a priproste moje liposti;
tebe ljubit želim je,
nigdar mislih, veruj, ne!
Nimaš zroka izdvojiti
nit zahvalnost tak moliti,
vim te ljubim, velim je,
serce ne zna za to ne!!
Misal dragu ne razdruži,
ki zna terpit, verno služi,
tebe ljubit želim je,
nigdar mislih, veruj, ne!
Dragost tvoju proštimujem,
na milošči zahvalujem,
prosim, zabi tužno ojme,
znaj razumit je al ne!
DIVOJKE SPISANJE OD
GLAVE DO NOG
Gdo ti stvoril tak lipu glavicu
vridnu nosit vdil krunicu?
Moja majka zrok je bila
kad je otca poljubila.
Odkud su ti te očice černe,
svitle, drage i miljene?
Moja majka &c. 66
Gdo ti stvoril ta nosac ljubleni,
oh, kak lipi i serčeni?
Moja majka &c.
Odkud tebi ta lišca blažena?
Kot rožica su rumena.
Moja majka &c.
Gdo ti stvoril vustnicu tak dičnu,
od rubintov bolje vridnu?
Moja majka &c.
Odkud zubi od sniga beliji,
od bisera proštimaniji?
Moja majka &c.
Gdo ti stvoril tu lipu bradicu,
ka te diči kot kraljicu?
Moja majka &c.
A gultajnčič tak ljubeznivi?
Ki ga ljubi, vsaka živi.
Moja majka &c.
Gdo ti stvoril te persi belahne?
Kot mramorak su gladahne.
Moja majka &c.
A te skrovne, oh, jabučice,
kot dvi čiste golubice?
Moja majka &c.
Gdo ti stvoril ta život angelski,
vridan ljubit prijatejlski?
Moja majka &c.
A terbušac od vnoge liposti
prez dlačice u glatkosti?
Moja majka &c.
Gdo ti stvoril tu dragu ptičicu,
po imenu lastovicu?
Moja majka &c.
A brižanke jednake višine
gdi su guste germlavine?
Moja majka &c.
Kako je lipo med brigi počivat,
a s ptičicom poigrivat;
blago njemu ki tam dojde,
sram ga budi ak vred projde.
Gdo ti stvoril ta glatka steganca
koja krote friška vranca?
Moja majka &c.
A kolena tak čversta, okrugla,
razbojniku draga prugla?
Moja maj[k]a &c.
Gdo ti stvoril tak ravne nožice?
Da b' postale zaručnice!
Moja majka &c.
Gdo ti stvoril do lakta ramena,
tako bela i čerlena?
Moja majka &c.
A ručice tak lipe, prikladne,
kralja vodit vridno spravne?
Moja majka &c.
Z jednom ričjom, vse tvoje stvorenje
vsaka serca je veselje.
Vsemu majka &c.
Kad je majka tom vsemu zrok bila
tako lipu da t' rodila,
vsaki ada naj zaziva:
viva majka, hčerka viva!
Ki te godre serčeno ne služi,
naj ga barem Bog ne ljubi!
Vsaki ada naj zaziva:
viva majka, hčerka viva!
HAJDUK TUŽI SVOJU NEVOLJU
Gdi se godre ko zlo zgodi,
na hajduka zrok prihodi;
kaj mi nebog i ne misli,
vse na njega nastor sili.
Oh, nesričan, zač se rodih
kad na svitu ništar dobih?
Nimam blaga radovanje
nit pri drugih proštimanje.
Ako v boju na mejdanu
zatočniku zavdam ranu,
nit mi hvale, nit vridnosti,
drugim dika i radosti.
Z junačkom se rukom hranim,
danas dobim, jutra zbavim;
nigdar novca ne prišparam,
nasladnosti vsake strajam.
Zdrav i frižak jes v životu,
nimam drugu, znam, lipotu;
ako iščem koju ljubu,
vsaka merzi moju družbu.
Premda živim vdil pošteno,
ni mi dobro odsujeno,
ar se ne znam prilizivat,
druga škodu zaiskivat.
Zato, svita Stvoritelju,
našto tlačim tvoju zemlju,
kad vse moje, oh, živlenje
ni neg čemer i terplenje?
Daj mi ada iskončanje
il pokaži smilovanje,
jer mi tužnu izdvojiti
kad zlo na zlo je siliti.
SERCA SUŽAJNSTVO
DOBROVOJLNO
Ni moč spisat, oh, svitlost sunčenu,
zvizd, miseca lipotu stvorenu:
tako ravno, Fili 67 , tvoju diku
pravo spisat ni moč najt priliku.
Ar Afrika dala t' je razumnost,
Amerika diku i batrivost,
Europa lipost i dostojnost,
Ažija pako vsih kinčev obilnost.
Kad se smiješ, roža rumenjiva;
kad govoriš, biser probeljiva;
iz očiju plamen zažiguje,
a iz nadrah dragost začaruje.
Je angejlsko vse tvoje stvorenje,
sercev ladaš konac i živlenje;
ki te vidi, mora sud podjeti,
ar se ni moč oblasti oteti.
Ah, spoznajem, serce ni več moje,
jur zavsima je postalo tvoje;
nima v sebi nijedne kriposti,
listor živi na tvojoj milosti.
Sužnju tvomu, prosim, draga Fili,
z ljubeznostjom i koliko smili,
ni mu želja slobodu dobiti,
neg v sužajnstvu pokorno živiti.
Veruj, neče sfalit u vernosti,
jesam poruk njegove stalnosti,
kak ti volja, draga, z njim razluči,
ar od tebe nigdar več ne luči.
DELI BARE JUNAČKA
BATRIVOST
Deli Bara, deh, povij pravo,
tako t' došlo leto zdravo:
Kaj ti biva najpovolnije,
va 'vom svitu ugodnije?
Ništar ni mi na svitu ugodnije,
telu momu povojlnije,
neg durata friška jahat,
po mejdanu z njim obračat.
Deli Bara, deh, povij pravo,
tako t' došlo leto zdravo:
Zač durata, a ne vranca
il zelenka koji tanca?
Vsake škulje je vranac plašljiv,
a zelenko sperdljiv, kašljiv,
durat pako segur biva,
ne uzmakne kad je triba.
Deli Bara &c., 68
kad se ufaš konja jahat,
bi li smila pušku spraskat?
Kad nabijam, po dvi balote
mečem v pušku prez strahote,
ak se listor civ ne skrivi,
zgodim v černo, kak je tribi.
Deli Bara &c.,
znaš li kopje prijet v ruku
ter karike zgodit luknu?
Od mladosti sam privučila,
kopje v rukah pronosila,
i najtverđe znam oblomit,
vsred karike vazdar zgodit.
Deli Bara &c.,
znaš li strilom baratati,
luk do vuha natezati?
Zna povidat ta moja desnica,
vsakom luku jes meštrica,
oh, kulike zgodih ptice
ter izmezgih njim glavice.
Deli Bara &c.,
kad bi sama v lozi bila,
bi l' se druga prestrašila?
Ni junaka mat rodila
s čija straha bih obledila,
naj me kuša ki dvojbu ima,
deli Bara straha nima.
Deli Bara &c.,
je l' si kada z junakom borila,
na mejdanu zadobila?
Več neg z jednim se ja povadih,
kot žabicu med noge stavih,
kad se čversti pak namiril,
je nad manom verlo spinil.
Deli Bara, si hvale vridna,
med ženami kot krajl dična,
vsak te ljubi ki te vidi,
deli Bara, Bog te živi.
PARIDEŠ MUDRO ČINI
SPOZNANJE
Anhišeš 69 : Parideš 70 preslavni, vnoga tvoja mudrost,
po vsem svitu znana i gospocka vridnost,
ufam se da neče potamnit pravicu,
hčer zakratit svoju meni zaručnicu.
Leto dan služiti bi mi odlučeno,
obveršivši verno vživat dopuščeno;
termin je izminul, služba iskazana,
veže ljubu dragu na to vera dana.
Hipomene 71 slavna ovo t' je nazoči,
deh, ljublena, prosim, rič moju svidoči,
je l' pregriših kada v dužnoj pokornosti,
al dostojno skazah od serca dragosti?
Hipomene: Oh, Anhišeš, dobro se spominam
vere dane, koju potverđivam;
ne izlažem ništar službi tvojoj,
u vsem znal si vgodit misli mojoj.
Šilvijuš: Parideš prezmožni, tvojoj razumnosti
klajnjam se ponizno proseč, oh, milosti,
da mi ljubu ne zabraniš,
vernu službu ne pošališ,
koju iskazah.
Celo leto verših pokorno dvoreči,
čisto i pravdeno hčer tvoju ljubeči,
na to imam svidočenje,
ovi persten na zlamenje
ljube stalnosti.
Ufam se da neče persten progovorit,
drugom nego meni milošču privolit;
sama povij, duša draga,
je l' milovah telo, blaga
rad tvoje volje.
Hipomene: Vazdar sam te od serca ljubila,
službi tvojoj zahvalnost željila;
Helenu (kod Frankopana također i Pariš)
pretvorili u šumske životinje
kad ti persten, Šilvijuš 72 , darovah,
pravu ljubav onda z njim aldovah.
Težeuš 73 : Parideš slavni, teb' se klanjam,
mudrosti tvojoj prijavljam,
prosim, i mene raštimaj,
pravične zroke ne zatiraj,
koje ti imam svidočiti,
jedinu hčerku dobiti.
Leto dan služih dostojno
divi predragoj povojlno,
serce u rukah noseči,
dragosti zaklad moleči;
nato se ona smiljila,
oh, kušac dragi zdilila.
Deh, more l' biti kaj vridnijega,
zaveza ljube tverđega
nego serčeno objeti,
kušac podat i prijeti;
nemoj, dušica, tajati,
moje živlenje skončati.
Hipomene: Oh, Težeuš, prava radost moja,
Hipomene veruj da je tvoja;
zato serce želječ te ljubiti
htilo s kušcom vernost svidočiti.
Parideš: Hipomene, veruj, s tobom prigođenje
vsakoj mudroj glavi daje promišlenje;
vimdar kak je pravo, hoču znat razlučit,
tebe, drago dite, jednomu prisudit.
Hipomene: Serce moje v oblast tvoju dajem,
zapovidi pokorno podlažem,
znam da jesam va tom zaludila
ter zaveze vsim trim privoljila.
Parideš: Hrabreni Anhišeš, moram valovati
da zrok imaš jaki hčer potribovati;
al kad roditelu ljubav je neznana,
tako nima kripost hčere vera dana.
Šilvijuš ljubleni, perstena zlamenje
ni tak stanovito ljube zadoblenje,
ar se rad prijazni po večkrat dariva,
neg prisežni persten ta sam zaveziva.
Težeuš razumni, ti si znal pogodit,
stanoviti zaklad ljubavi zadobit,
ar kad dobrovojlno neg jednoč kušnjena
je divojka prava, ta je zadobljena.
Ni moč kušac nigdar več nazad uzeti
nit za ljubu drugi poštenu prijeti,
Šilvijuš, Anhišeš, najte zamiriti,
koga je kušnula, toga mora biti.
FRATRI PUT[N]ICI
Dva fratra su zgudi stala
ter skupa potovala
čez krajnsku deželju;
prišli su v goru stermu
drevovat v jednu kerčmu,
majuč le tu želju.
Tam bila kerčmarica,
jederna ka ena sernica,
bela ino rumena;
al pater takur joj pravi:
"Oh, ljuba, ti me ozdravi,
natur si rojena.
Terbuh mi hudo rošta,
nič mi ne bu zadosta,
kar ruka tva ljubezna;
jest 74 čem ti tringelt dati,
vse grihe odvezati,
le ne budi jezna."
Al pravi kerčmarica:
"Jest sam dobrodelnica
bolnim pomoč dati;
nocuj hčem tiho priti
terbuh vam namastiti,
dobrù če vam djati."
Takur se domenili,
jen drugom obljubili
vračstvu ino tringelt;
po noči skup se stali,
bolnoga namazali,
praveči: še jen fert.
Le tur je kozal slišal,
v postelji zubmi škripal
praveč: "Haj jù, haj jù;
serce molčno trepeče,
vračstvu takur topleče
naj tudi meni bù."
Pa se je hitro skočil,
vrata tverdno zatvoril
praveč: "Haj jù, haj jù;
per moji duši 75 , vun ne zideš
dok kuli k men ne prideš,
kar patru le takù."
Ni moglo inač biti,
morala kozlu priti,
tudi ga vračiti;
dostar je poslovala,
vsu noč bolne mazala
za tringelt dobiti.
OČIJU SERDITIM MOJLBA
DA SE UKROTE
Drage oči, prosim, rec'te kaj vam prudi
da nemilost vaša na smert me odsudi;
vim ne prosim vnoge službi zahvalnosti,
jedno neg magnutje prave ljubeznosti.
Dične jeste zvizde. Zač jur tak čemerne
komete postaste, oh, sercu čemerne
da namesto dobra, draga smilovanja
dajete zlamenje tužna izkončanja?
Imate u sebi sunčenu spodobnost,
vse stvorenje živit narojenu kripost;
ni l' dičnije sijuč dat radost, veselje
neg, hudobno merčeč, tugu i terplenje?
Deh, povijte, drage, našto vam škurine,
s koje neg izhode strašne bliskavine?
Je l' želite mene s triskom iskončati,
tužno moje serce v drobni prah zažgati?
Ali, ljubeznive, prosim, kaj vam prudi
da nemilost vaša na smert me odsudi?
Jedno neg magnutje prave ljubeznosti
vernoj službi mojoj bit če jur zadosti.
GOVORIT PREPOVIDA KUPIDO
Rad bih, Fili 76 draga, s tobom progovoril,
serca moga ranu otajnu otvoril,
al Kupido 77 zmožni, ta mi prepovida,
pod zgublenje glave mučat zapovida.
Ah, tiranuš jedni, prepovid nemila,
more l' bit na svitu krivičnija sila
neg da ni slobodno splakat žalostnomu
niti ranu svoju vračit betežnomu?
Al kad meni tužnom je tako odlučeno,
muke ni terplenje stužit dopuščeno,
ada jezik moči ni smit prekeršiti,
neg vi, oči moje, znajte govoriti.
FILI NEMILNA
Kamo, Fili 78 , je t' mišlenje?
Vim znaš, draga, serca kripost,
da neg tvoja biva vridnost
njemu konac i živlenje.
Zač ne morem jur dostati
u vernosti moje službe,
u dragosti tvoje družbe
smert al žitak kad spoznati?
Vekše najt je smilovanje
pri tolvaju, razbojniku,
premda mučit štima diku,
konči jednuč da skončanje.
Ti pak serce vsevdil raniš,
jer ga naprav ne skončuješ
nit zavsima oživuješ,
neg kot tinju vnemar staviš 79 .
TITULUŠA NIMA,
IME VIMDAR IMA
Fili 80 81 draga, veruj, nezgovornu žalost
Rad tebe začutih, u sercu čemernost,
Ar ni moči telu nikakor terpiti,
Neg i duša mora nevojlno tužiti.
Kada god pomislim na prošastno vrime,
Onda suze ronim, svoje zabim ime,
Prokleta bi vura ka te odsudila,
Ah, terplenje takvo jadno navalila.
Nimajuč uzroka prom tvojoj vridnosti,
Zbučit je hotila svicke hudobnosti,
Engedujuč rada nazlobu, čemeru,
Ranit serce tvoje, skazat vsu neveru.
Je li to moguče, svita Stvoritelju,
Nepravica takva tlači tvoju zemlju?
Još li češ preterpit čalarnom narodu
Kot lakomu vuku nad ovcami škodu?
Al morebit zato grihe pregleđivaš,
Tujinu nazlobit tako prepuščivaš,
Tvojom da pak z močjom pravične desnice
Angela odlučiš požalit krivice?
Raduj, ada, Fili, dojti hoče vrime,
Jedino živuči stresti tužno brime,
Naj bu vse prošastno zasad pozabljeno,
Ar ime, poštenje dično je dobljeno.
pjesmu, u kojoj već pretežu tužni zvuci.
KUPIDO SERCA IZVIŽBA
Rad bih ništo obznaniti,
al se bojim ku neveru;
nego, draga, daj mi veru
da me nečeš ovaditi.
Znaj, Kupido 82 je med vami
ter ga nigdor ne poznaje,
kinče svoje razprodaje
koti kramar med ženami.
Drugo ime na se vazel
boječ svita hudobnosti,
još rad vekše segurnosti
pri lipoti stan je zavjel.
U slobodi tak raduje
poslušajuč zdihavanja,
dragih sercev zazivanja,
vim se nikom ne javluje.
Ni za drugo ta šegavost
da se neče dat spoznati,
neg da želi razabrati
sercev vaših tverdokornost.
Ar su vnoge došle tužbe
da od vaše nemilosti
ni moč ufat ljubeznosti,
ne prudeči mojlbe, službe.
Zato, draga, sad razluči
smilovanje prošnji mojoj,
žal če biti lipost' tvojoj
ak mi serce na te tuži.
MISAL UKANJUJE
Nigda kad zapazi jarebica plaha
jastreba hudobna oberh glave litat,
ne zna kaj začeti od velika straha,
neg se med travicom šetuje zakrivat.
Ali nut, nesrična, kak se zaman trudi,
želeč vujti ptiču, na pogibel ide;
ne videč rizika, u prugla zabludi,
marljivomu lovcu tužna na del pride.
Tako ravno človik štima se zakriti
čalarnoj nesriči, ka ga nastoruje:
gdi najmanje misli sprotivnost dobiti,
tu ga neprijatejl s prevarom skončuje.
TERPEČE NIŠTAR
NI NA S[V]ITU
Oh, nestalnost ova svita!
Kaj su orsagi, kaj kraljestva,
dragi kinči, kaj bogat[stva],
kaj su dike, kaj vridnosti,
kaj veselje, kaj zmožnosti?
Vse je listor tinja cvita,
oh, nestalnost ova svita!
Oh, nestalnost ova svita!
Kaj su lipih oči svitlost,
draga lišca, vust ljubeznost,
kaj dostojno zaljublenje,
kaj razumno govorenje?
Vse je listor tinja cvita,
oh, nestalnost ova svita!
Oh, nestalnost ova svita!
Kaj su dragi roditelji,
kaj rodbina, prijatelji,
kaj dvorani, vnoge sluge,
štimajuč si verne druge?
Vse je listor tinja cvita,
oh, nestalnost ova svita!
KLETVA PROT LJUBI
KA SFALJIVA
Z dopuščenjem, drage žene, haj fa là larariron fà,
drage žene, z dopuščenjem naj smim protužiti,
nemilnoj ljubi mojoj naplatu vratiti.
Vnogi dan se rad nje trudih, haj &c. 83 , u pravoj vernosti,
običuč ona meni od serca dragosti.
Na te riči tverdno ufah, haj &c., zahvalnost dobiti,
nje lipo, drago lišce dostojno užiti.
Bi došlo jednoč vrime, haj &c., na samom zastati
ter ljubav obečanu pravično spoznati.
S čim bolje prosih, molih, haj &c., milošču ljubljenu,
vim drugo ne obderžah neg veru faljenu.
Tak li momu zdihavanju, haj &c., neverna raduješ,
od serca zazivanju čemerno smiluješ?
Al te zato neču kleti, haj &c., prem zrok imijuči,
neg proščenje vazeti, navik t' ostavljuči.
Medtim ču milo prosit, haj &c., od neba pomoči,
da b' ti se prigodilo za spolom tri noči,
kad godre htila budeš, haj &c., u večer zaspati,
ob pervom oka žmanju u postejl posrati.
Kuliko je zvizd na nebu, haj &c., ke ni moč zbrojiti,
tuliko prez počinka znaj percev skrojiti.
Ništar manje neg drobnoga, haj &c., je peska u moru,
tak gusto se zbudila pak stala u zoru.
Kaj god su ciganice, haj &c., lažev osnovale,
tulike da b' te buhe čez noč zbantovale.
Po životu kaj dlak imaš, haj &c., ke t' nisu osidile,
tuliko da b' ti vuši iz glave skipile.
Kuliko ima nitcev, haj &c., tvoja rubačica,
da b' spuzila iz vsake zadružna stinica.
Nesriču ne želim ti, haj &c., ka bi ti škodila,
neg samo prošnja moja da b' se prigodila.
Onak mi serce bude, haj &c., s tebe naplačeno,
himbenoj šegavosti s trijumfom vračeno.
Vam dajem, žene drage, haj &c., pravično suditi,
verh ljube pomajnkanja je l' vridno stužiti!
DVOJŽLIVOST U LJUBAVI
Oh, razmirje strašno čutim
prik ufanja v telu momu,
rad bih pomoč nevojlnomu,
al si glave zaman trudim.
Jedno lišce prevarljivo,
to mi serce tužno rani,
zavsim zdvojit pako brani
govorenje prijažlivo.
Ne znam komu verovati,
misal kriči: ufaj, ufaj,
serce pako: puščaj, puščaj,
med tim dvojem razabrati.
Oh, razmirje strašno čutim,
neg, Kupido, ti razluči:
puščat, ufat: deh, odluči,
ja prez tebe ne odsudim.
Med žerjavkom pravo bivam
ufajuči i boječi,
pomaganje vdil kričeči,
pomoč vimdar ne dobivam.
Neg mi serce tužno rani
jedno krivo pogledanje,
ljubeznivo nasmijanje
pak z ufanjem drago hrani.
Ne znam kako razlučiti,
misal veli: veruj, veruj,
serce pako: stezuj, stezuj,
med tim dvojem odlučiti.
Neg Kupida ču prositi,
ki me more, zna svitovat,
je l' stezivat, je l' verovat,
če mi hasnit al škoditi.
KUPIDA SLIPA MALAJU,
AL KRIVIČNO
Kriva, nepravdena je misal onoga
ki povida, Fili 84 , Kupida 85 slipoga,
ar je lahko spoznat vse njegve zmožnosti
u očiju tvojih ljublenoj svitlosti.
Dobro zna svidočit tužno serce moje
kaj su svitli traki, oh, vridnosti tvoje,
kada god s pogledom lipo ga miluješ,
tad s čemernom strilom strašno vurazuješ.
Ada prez viđenja Kupido ne biva,
neg, bistro gledeči, serca izranjiva,
najmre oči tvoje ki pravo raštima,
najti če da va njih stolno mesto 86 ima.
NAŠVE PROCIMBA
Našva draga, našva dična,
oh, prilika vazdar srična,
nimam, veruj, vekšu radost
neg razmišljat tvoju dragost.
Premda sama izgizdivaš,
zlatom, srebrom prosvitivaš,
još ti kinče pridodala
ruka lipa ka t' vezala.
Nisu moje, znam, vridnosti
moč zaslužit te milosti,
al se sunce s tim poznaje
da jednako svitlost daje.
Zato sebe ne procinjam,
diku tvoju neg zazivljam:
ti me včini vridnom biti
kinča takva pronositi.
Našva draga, našva dična,
oh, prilika vazdar srična,
polag serca se nastani,
z ufanjem ga, prosim, hrani.
FILENUŠA SMERT OD
KLORI NEMILNE
Nu serce, nu misal, kaj prudi živlenje
kad drugo ni ufat neg strašno terplenje?
Jedino ufanje človika zderživa,
kak ono prestane, i žitak skončiva.
Vidiš, vernoj službi kakve zahvalnosti
od nemilne Klori 87 imaš ljubeznosti;
s čim več suze točiš, roniš zdihavanja,
s tim su nje tverdnosti vekša radovanja.
Još li ne spoznavaš da ti ni sujeno
na 'vom svitu užit dobro odlučeno;
nu serce, nu misal, kaj prudi živlenje
kad drugo ni ufat neg strašno terplenje?
Ovak je Filenuš sam sobom protužil,
ljubav izdvoječi, na smert se odsudil;
s čemernim handžarom prom sercu vudira:
zbogom ostaj, Klori, sluga tvoj umira.
Tverda Klori nato ravno bi dospila,
tužno javčuč, plačuč, mertvoga ljubila;
al jur več ne prudi serca smilovanje,
okorne tverdnosti kasno umehčanje.
KLORI ŽALOVANJE
Oh, Filenuš, ja te skončah,
z okornostjom to prepuščah;
ojme, jadna, kaj učinih,
mojlbi tvojoj zač ne smilih?
Zakaj sam se kad rodila,
prez uzroka pogubila
ki me čisto, verno ljubil,
s poniznostjom stalno služil?
Oh, Filenuš, dragost moja,
Klori 88 , veruj, bila je tvoja,
neg od sriče ne b' stvoreno,
skup radovat odsujeno.
Bude duša, oh, nesrična,
tebi truha vikovična,
kriči moji, suz ronjenja,
bilig tvoga preminenja.
Budu moja zdihavanja,
draga ki[n]ča žalovanja,
a černina, tugi dana,
farba moja izibrana.
Zbogom, zbogom, vse radosti,
več ne želim nasladnosti;
odsad moje bu živlenje
kriči, plači i tuženje!
OPOMINANJE ŽENAM
NA MILOST
Sad se vuč'te, lipe žene,
veri sfalit obečanoj,
bud vam pelda tužne mene
vernoj službi nezahvalnoj.
Ar lipota prez milosti
drago serce jadno truje,
a prez reda okornosti
izdvojeno iskončuje.
Ovo tužna mora[h] spoznat,
al je kasno žalovanje,
jur nesričnoj ni mi ufat
z dragim mojim radovanje.
Nezgovorna žalost biva,
drage žene, bar verujte,
z okornostjom ka zgubiva
ljuba svoga; deh, milujte!
Ni l' vam bolje v ljubeznosti
ki vas služi milovati
neg v prokletoj nemilosti,
oh, prez draga tugovati?
Od nature je nam dano
dragih prošnjam sustezivat,
al je sercu vimdar znano
kak nam teško zakrativat.
KITICI DAROVANOJ HVALA
Blagoslovna budi, ljublena ručica,
odkud sad izajde tak dična kitica;
tebe, drago cvitje, k sercu pritiskujem,
na spominak ruke ponizno celujem.
Roža zlamenuje lišca tvoga lipost,
violica škura černih oči svitlost,
naglic z rumeninom, oh, vustnicev dičnost,
dragoljub s čistočom vsega tela vridnost.
Ne znam, Fili 89 draga, dostojno zgovorit,
zavez moje službe prom daru spodobit;
jezik zanimiva verh takve milosti,
serce moč zgubiva od vnoge radosti.
Misto govorenja bud mi zaprimljeno,
priprost cvit darovat, prosim, dopuščeno;
ovo, Fili draga, ditelinu zručam,
kaj god zlamenuje, navik preporučam.
ZDAHNUTJE ZADERŽANO
Vi mučeča zazivanja,
zaderžana zdihavanja,
strašni potres nagražate,
ojme sercu pripravljate.
Nakaj tajat moju žalost,
nakaj skrivat jadnu zdvojnost?
Vim je spoznat z mojih oči
da se vnoga suza stoči.
Silu vašu, deh, ganite,
na jezera izajdite;
drugač sercu ni živlenje
nit mu ufat kad veselje.
ZA OSTAJENJE MOJLBA
Zakaj, drago serce, tak naglo šetuješ,
ka si moga serca kinč, žitak, veselje,
z odšastkom tak naglim zakaj me skončuješ?
Vim znaš da prez tebe ni mi ufat živlenje.
Stani, sunce drago, il konči segurnost
skora zavernutja naj mi rič obeča;
ar i luč nebeska od mrakov škurinost
zna protirat vreda kad se k nam povrača.
Zato, Klori 90 draga, imaj smilovanje
vreda zopet dojti, radost ponoviti:
ar v tamnosti bude moje prebivanje
dok ne vidim tvoje sunce prosvititi.
B. D.
Bar 91 veselo serce tuži
Ar nebeskoj vili služi,
Radi koje ljubeznosti
Biva dično u žalosti.
Angejlskomu, oh, stvorenju
Raduj serce u terplenju,
Akprem milost ni dobiti,
Dostojno je vernom biti.
Rajše nego pomajnkanje
Alduj žitka iskončanje;
Stalnost krunu zadobiva,
Kaplja kamen umehčiva.
Oh, preslavna draga Fili 92 ,
Veruj serce da te slidi,
Još u grobu bit če tvoje,
Tako tvoje bilo moje.
Bar mu sriča naj ne rabi,
bator navik z njega zabi,
ranu skrovnu ak protuži,
ar ki terpi, verno služi.
iz te loze.
BOJEŽLIV U LJUBAVI
Fili 93 draga, ti me pitaš
s koga zroka tak zdihavam,
kaj u sebi razmišljavam.
Oh, prevnogo zapovidaš!
Ar boječi ne znam zreči
kaj me boli, zač se tužim;
neg ti, serce, povij prece
je l' me ljubi kojoj služim.
Fili draga, želiš znati
zač tak guste suze ronim,
žalost moju ne zgovorim.
Ne smim, ne znam povidati!
A z mučanjem ter ufanjem
milost vimdar ne dobujem,
neg, služeči i terpeči,
ovak tužno iskončujem.
Da ti povim, potribuješ,
zač zdvojeno tak odlučih,
serce na smert jur odsudih.
Fili, zač se ne smiluješ?
Tverdnost tvoja, žalost moja
zdvojit čini vdil terpeči,
a smilenje bu živlenje,
uzrok smerti ne znam zreči.
SERCE IZ VUZE
KUPIDA UTEKLO
Veselje, veselje, lanci su preterti,
davnoga sužanstva lokoti odperti;
Kupido 94 nemilni, na truc ti radujem,
u vuzi nevojlnoj jur več ne tugujem.
Veselje, veselje!
Jur serce ni v uzi, Kupida ne služi,
na truc mu raduje, nit več ne tuguje
u njegvoj zmožnosti, neg puno radosti
sprovaja živlenje!
Plamen ki me pervo strašno iskončival,
jad, čemer i nazlob dan i noč strošival,
nimajuč od tebe jedne zahvalnosti,
sad se je preverglo v slobodne radosti.
Veselje, veselje!
Zmožnosti bar svoje, Kupido, ne trudi,
ar serce jur moje odsad več ne ljubi
okorne liposti, himbene dragosti,
neg čisto živlenje.
Veselje, veselje, ni več zdihavanje,
jadnoga Kupida pomoč zazivanje;
ptica dovabljena, kad vujde, popiva,
tako prosto serce v slobodi uživa.
Veselje, veselje!
V kerletki ka biva ljublena ptičica,
kad vujde, popiva: tak moja dušica
prez jarma ljubavi, nimajuč zabavi,
sprovaja živlenje.
Bar veruj, Kupido, jur ništar ne prudi,
ki jednoč te skušal, drugoč ne zabludi;
obečanju tvomu več ne dajem veru,
jer vsedil izpoznah hudobnu neveru.
Veselje, veselje!
Kupido, proščenje serce ti poruča,
sužanstva terplenje vsim dragim izruča,
na truc ti raduje, v slobodi strošuje
nasladno živlenje.
HOP HAJ DA: KAMO LJUBA,
TAMO JA
Dobre volje hod'mo biti,
ljubu dragu pozdraviti;
vsak nas reci: hop haj da,
kamo ljuba, tamo ja!
Ki kaj želi, naj zgovori,
misal skrovnu naj otvori;
vsak nas reci &c. 95
Ja joj želim verno služit,
desnu ruku drago ljubit;
vsak nas reci &c.
Ja pak serce valovati,
milo lišce celovati;
vsak nas reci &c.
Meni bude dost pomoči
jedan pogled dragih oči;
vsak nas reci &c.
Meni pako bu živlenje,
oh, na samom govorenje;
vsak nas reci &c.
Htil bih kontent s tim radovat,
vusta k vustam pritiskovat;
vsak nas reci &c.
Blago njemu ki dobiva
v naručaju da počiva;
vsak nas reci &c.
Drago gerlit, v nadra sigat
čini kervcu vred zažigat;
vsak nas reci &c.
Žive klade rasklenjivat
čini život narastivat;
vsak nas reci &c.
Al ujedno vsi želimo
da konfine razdelimo;
vsak nas reci &c.
Sričan junak koji ljubi
ter povojlno dragoj služi,
vsak nas reci &c.
Blago njemu ki dospiva
kad ljubovca pozaspiva;
vsak nas reci &c.
Neka bude bar nebore
ki ju ima ter ne more;
vsak nas reci &c.
Komu ne bu odsujeno
ljubu ljubit dopuščeno,
naj prekine ž njom slamicu
pak oberne vred guzicu.
Hod'mo drugo sad misliti,
pehar vina izroniti,
jeda sriča dobra dojde
il nam ljubav z glave projde.
MUČEČA LJUBAV
U mučanju tverdnom je zaljublen živil
milost, najam, dragost prositi želeči
od vile predrage, vim se ni podstupil,
neg z vustmi je mučal sercem govoreči.
Z gustim zdihavanjem plamen svoj skažival
čudeč, razmišlajuč u njem izgoriti,
prem ne prosil milost, milost je ufival,
z mučečim jezikom htil to izprositi.
Štimal je nevojlnik z mučanjem bit sričan,
al goruči plamen nastal objačati,
da ni mogal dalje prebolit nesričan,
neg kot verna fenikš moral izažgati.
Tako služeč, mučeč, oh, prez smilovanja,
u ljubavi stalan volil preterpiti;
zamiru je štimal pomoč zazivanja,
ne hteč reči: vmiram, moral je umriti.
KUPIDO NI DRUGO
NEG LIPOST
Vnogo let si glavu trudih
i po svitu sim tam bludih,
gdi Kupida 96 bi moč najti,
če li kada med nas zajti.
Njega iščuč, skušah dosti,
oh, terplenja i žalosti!
Kad htih skoro izdvojiti,
je mi misal govoriti:
Kaj je dite tak povojlno
nego telo, oh, dostojno,
ono drago rad liposti,
ovo lipo rad dragosti?
Kaj su strile perenite
neg dve oči ognjenite?
Kaj su prugla prevarljiva
neg vustnica ljubezniva?
Kaj pak lanci tako vridni
nego lasi lipi, dični,
a serdašce u plamenu
slova draga u vrimenu?
Kaj su krila razgernjena
neg zdahnutja zaljublena?
Ona berza u litanju,
ova kasna u zajmanju.
Tada pravo ja razabrah,
istinitu misal spoznah
da Kupido želni biva
kadi lipost procvativa.
Zato znajte, serca draga,
da ni kinča niti blaga
prom liposti spodobiti
kad Kupido tu zna biti.
NEVERNA AK JE JEDNA,
BIT ČE DRUGA VERNA
Oh, sriča nestalna, žalostno sujenje,
zakaj tužnom sercu ponavljaš terplenje?
Ta li je zahvalnost službi obečana,
ta li je nasladnost u ljubavi dana?
Koju čisto ljubih, sad me odurava;
kojoj verno služih, več me ne spoznava;
listor jedan pogled ni moč zadobiti,
kamo dragu slovu ufat razumiti.
Oh, nestalna sriča, na kaj me odsudi,
služba, mojlba, kletva ništar več ne prudi;
ču li od neverne vse muke podjeti
ali izdvojeno jadnu smert prijeti?
Ne, ne, serce moje, na to ne pomisli,
druge, prosim, najdi koristnije misli;
ne majnka na svitu lišca ljubezniva,
od nemilne Klori 97 bolje prijazljiva.
Želju tvoju drugoj okreni liposti,
veruj, dobit hočeš povojlne radosti;
ki pod jednom zvizdom sriču pogubiva,
ta pod drugom zopet vekšu zadobiva.
Još i samo sunce takvu peldu daje,
ko na jednom mestu dugo ne ostaje;
tulikaj miseca premimba svidoči
da svitit i merčat jednako ni moči.
Ne, ne, serce moje, nimaj izdvojiti,
češ pri drugih, veruj, milost izmoliti;
ni vse jedna vura, vse jedno stvorenje:
nigdi nezahvalnost, nigdi pak smilenje.
DIJAČKE JUNAČKE
NAPOJNICE PRI STOLU
Nek vam projde misal nujna,
toči čašu vina rujna,
da se serce razveseli,
dobra volja k nam priseli.
Što težaci prideluju,
naj ležaci nasladuju.
Vitezovi, da ste zdravi,
verla sriča vami rabi,
haj, pri stolu gospockomu,
na mejdanu junačkomu;
muzovire Bog ubio,
a pravične počastnio!
Desna ruka kopje lomi,
dobra volja serce goni;
haj, hod'mo se veseliti,
pehar vina izroniti.
Mi dva vam dvim naklanjamo,
s napojnicom pozdravljamo.
Koji koga ljubi v bitju,
zagovori u nebitju,
a za herptom koji hudi,
kurva mati njemu budi.
Gerla naša bojl priprav'mo,
do tretoga ne ustav'mo,
naj zdravica obhajuje,
jedna drugu dostiguje;
a spominak da ne zgine
vse kerščanske pokrajine,
Bog je čuvaj i potverdi,
poganina pak zateri.
POSKOČNICA
Da si zdrava, divojčica,
ka sad cvateš kot rožica.
Imaš lišca rumenita,
a vustnica nasladnita.
Igraju ti bisne oči,
tvoj vridnosti su svidoci.
Bila persa poskakuju,
vsako serce začaruju.
Blago majci ka te rodi,
tak ljublenu ka te stvori.
Oh, da b' mogal sričan biti,
tebe, duša, ogerliti;
što god morem, ne b' miloval,
tvomu telu bih aldoval.
Oh, da b' mi te neg objeti,
med kolena kad prijeti.
Smiluj mi se, dobro moje,
zaklopi me v krilo svoje.
Dojdi, duša, drago moje,
gdi mi bratcu tori stoje.
Hočemo se poigrati
pak ledinu razorati
il pod črišnjom na travici
dno dosigat u vodici.
Al ti draže fatat pticu
ka miluje divojčicu?
K noj se stiska i primače,
dok god stuži, verlo splače.
Pojde mlada govoriti,
na pozdravku zahvaliti:
Je l' od serca govorenje,
družbe moje poželenje?
Ar me majka naučila
da, kad koga je ljubila,
moral joj je vazdar stavit
s čim se ljubav zna utažit.
Ak mi veru češ zavdati,
kako majci dogajati,
pojt ču s tobom na travicu,
prija dneva fatat pticu.
Vred se bismo pogodili,
na mejdanu ogerlili;
tad jamicu prokopasmo
i ledinu razorasmo.
ŠTO SE KADA NE ISKUJE,
TO SE V HIPU PRIGOĐUJE
Biše v letu najvekša vručina,
kad ne biva rosa ni godina;
frižak junak, ki počivat neče,
uz vodicu polag loze šeče.
Tu zagleda lipotom gospoju,
ka pod hladom nasladno počiva,
prez obdulje u košuli spiva.
Pojde junak tiho približati,
nad lipotom u sercu zdihavat:
Aj, ne vidih za života moga
lipše telo kano sad ovoga.
Draga lišca, kak ste rumenita,
vi vustnica, milo nasladnita;
da b' mi znati glavu pogubiti,
ne b' uzmajnkal tada vas ljubiti.
Dobra sriča bi mu priskočila
da gospoja ni se sprobudila,
več opravi što bi namislio,
aj, povojlno život nahranio!
S tim se vrati junak na tragove 98 ,
z dobrom voljom dojde na dvorove.
Malo potom gospoja se skoči
ter otira svoje černe oči:
Oči moje, kako tverdno spaste,
friška hlada nasladno vživaste!
Verlo mi je ta sanjak dovolil,
po životu miljeno ugodil;
da bi znala tu radost skušiti,
noč i danak htila bih tu biti.
Blago njemu komu se zgoduje,
prez oblike košulju zdiguje!
NOGE PRALA DIVOJKA PRI ZDENCU,
NAJDE SRIČU, DA PROŠČENJE VENCU
Prija zore junak se skočio,
pojde šetat ka hladnom studencu.
Tu zagleda divojčicu mladu
koja pere do kolina noge
sama sobom glasno govoreči:
Našto si me, majka, porodila,
u životu frišku istvorila?
Oto projde jur petnajst godina
da me nitko nije obljubio.
Nato pojde junak besiditi:
Da si zdrava, lipotom divojka?
Tvoju tužbu bih od kraja čujo,
da si skerbna za mlada junaka.
Ja te jesam v sercu omilio;
zavdajem ti tu junačku viru
da, dok bude ka kotriga živa,
s tobom hoču virno drugovati,
čisto ljubit tvoje milo lišce.
Nato biše mukom zamuknula,
al čez malo grohotom nasmije:
Ka te sriča simo namirila,
dragi braje, neznani junače?
Tvoje riči je l' od serca shode
il se z manom tako izgizduješ?
Da b' te mogla zaisto spoznati,
htila bih te dostojno ljubiti,
serce moje tvomu priložiti.
Vred za ruku junak ju ufati
ter ju k sebi milo pritisnujo;
skup se bihu lasno pogodili:
on joj dade serce od života,
ona njemu gdi stoji dobrota.
OD VLAŠIČA JUNAKA
Jur mi sunce na zapadu biše,
putom ide Vlašič, dobar junak,
ter od ljube veselo popiva:
Da bi mi se moč zastati s tobom
pod jabukom, pod tankom košuljom,
bi ti, draga, verlo ugodio,
na milosti lipo zahvalio.
To začula gizdava divojka,
proma njemu vreda išetala:
Pomoz, Bože, neznana delija,
je l' ti život kako serce ljuto?
Bojno kopje je l' znaš oblomiti?
Kak na dugo mahom preskočiti?
Al govori Vlašič, dobar junak:
Vira t' moja, lipotom divojko,
vnoga jesam oblomio kopja,
s tebe dugo večkrat preskočio,
ni uzmanka u životu momu;
ki b' me z rujnim napojio vinom,
htil bih junak vreda ukazati
kak se skače, kak se kopje lomi.
Več te prosim, lipotom divojko,
daj dopustak s tobom družbovati,
što je Vlašič, znat češ testir dati.
DIVOJKA KERČMARKA
ZNA VOLJIT JUNAKA
Dva junaka skup se obljubihu,
viru davši, lipo pobratihu.
U bratinstvu pojdu drugovati,
na pazaru konje kupovati.
Al je sriča vreda namirila
na divojku ka je kerčmarila;
u liposti vridna biše ljube,
u dragosti te junačke službe.
Ter joj pojdu druga govoriti:
Bi l' se dala, divojko, ljubiti
za prijazan i spenzu junačku?
Nemoj skratit milost divojačku.
Nato mi se grohotom nasmije,
čašu vina gizdavo napije.
Jednomu je zdravicu napila,
a drugomu čašu naklonila:
Ni vas moči jednako ljubiti,
po vridnosti pravo ugoditi;
veče vami na izbor ostavljam,
tko je friži, tomu se ojavljam.
Pobratini kad to bihu čuli,
divojku su na stran utisnuli:
Vira t' naša, divojko ljublena,
vsaki nas je tverđi od kamena;
gdi se jedan uzda preskočiti,
tu i drugi neče pogerditi;
veče skušaj kak je koji čverstan,
po tom sudi tko je bolje verstan.
NIGDA JEDNA ŽALOST
POVEKŠIVA RADOST
Nujan junak dobra konja vodi,
milo tuži, grozne suze roni.
Zagleda ga lipotom gospoja
ter junaku pojde govoriti:
Što ti se je huda prigodilo?
Suze roniš, a zdihuješ milo.
Ah, gospojo, ne znam ti stužiti,
žalost moju naprav zgovoriti.
Dan godišče ja divojku ljubih,
po vridnosti što bih moguč služih;
ter kad ufah u mojoj vernosti
najam dobit, testir zahvalnosti,
al me ona ljuto prevarila
ter drugoga v sercu obljubila:
njemu persten i viru podade,
mene tužna nemilo prodade.
Vred gospoja side besiditi:
Nemoj, junak, u sercu zdvojiti,
ak ti jedna u viri sfalila,
je te druga milo obljubila.
Aj, junače, z Bogom te zaklinjam,
primi mene va milošču svoju,
aldujem ti čistu ljubav moju.
Ja ču s tobom virno drugovati,
srebra, blaga neče t' pomajnkati.
Nato junak serce zadobio
ter gospoju milo ogerlio:
Što ja zgubih mladu divojčicu,
koju deržah za zvizdu Danicu,
sad zadobih u tvojoj dragosti
žarko sunce od bolje vridnosti.
Oh, čestita majka ka te rodi,
lišce tvoje ljubeznivo stvori!
Ovo t' viru junačku zavdajem,
serce, telo navike predajem.
Va me nimaj, prosim te, dvojiti,
misli tvojoj znat ču ugoditi.
To govori, dragu pritiskuje,
na travicu tiho povaluje.
Što god bihu skupa zgovorili,
belodano jesu potverdili.
SRIČA DAJE KAJ
MISAL NE ZGAJE
Bisno jaše Horvačanin junak
priko polja viteškoga konja;
na junaku perje 99 risovina,
a na konju sprava pokovana.
Tu zasreti lipotom gospoju,
koja cvitje i rožice brala,
fiolice u nadra metala.
Al joj side junak govoriti:
Od Boga te dobra sriča najde,
a od mene milo pozdravlenje.
Je l' dopustak ruku celovati
ter u družbi cvitje pobirati?
Gospoja ga lipo pozdravila,
da odsede, drago ponudila,
sama sobom tiho govoreči:
Odkada se ja na svit porodih,
ne b' junaka ki b' mi omilio
kaono sada neznan Horvačanin.
Vred od konja junak odskočio
ter gospoji bilu ruku ljubi,
proma nebu milo izdihuje:
Ajme meni, što se sad prigodi,
od liposti sam se preminio,
od dragosti serce pogubio.
Još govori lipotom gospoja:
Kamo si se junak odputio,
nočevati gdi si naminio?
Ako t' drago konak učiniti,
oto su ti bili dvori moji;
rada ču te va nje upeljati,
vsu mogučnu službu iskazati.
Nato se je junak poklonio,
na milošči lipo zahvalio:
Nisam vridan, lipotom gospojo,
da ulizem u dvorove tvoje
i poklonim ljubeznosti moje.
Aj, odkud mi dobra sriča dojde
tebe vidit, tebi poslužiti,
vse sam gotov za te učiniti.
Cvitje beruč, malo poštentahu,
a k večeru na dvor ušečahu.
Što su bila draga govorenja,
a za njimi bolja pripečenja,
lasno more vsaki upetiti
kak si znaju serca ugoditi.
POBOŽNE PJESME
TERPEČE
Ki pravo razmisli
svita nasladnosti,
prom njima promisli
hude čalarnosti:
lasno če spoznati da svit tak prohaja
kot voda tekuča ka pinu povaja;
što god ima v sebi, vse je premineče,
kot vitar il magla neg mal čas terpeče.
Nut kako prestrašno bi z neba oboren
Lucifer koji se prom Bogu sponesal,
ludo štimajuči da b' vsemu kraljeval,
u glubinu pakla vik vikom položen:
tak človik šetuje na svoje skončanje
prez reda hlipeči svicko povekšanje.
NESTANOVITO
Oh, Bože, čuda velika,
da nevoljan človik tako pohlipuje
svicko proštimanje i tela radosti
koje v sebi nima mira ni stalnosti;
ar, kot vitar listje, sim tam raspuhuje.
Nebog ne spoznaje rizično živlenje,
kad najmanje misli, tad mu je zveršenje.
LJUBAVI JESU NESTALNA
Aj, tverdno ja ufah da vile ljublenost
u nje lišcu je terpeča,
lilija i roža navik nahodeča;
al sada spoznajem, lipost i nasladnost
u človiku vred pogine,
ki čer smijal, danas plače, jutra zgine.
STVORENJA PROMA
NEBESKIM
Oh, moj Višnji u svitlosti,
kad na svitu ja nahodim
dela tak čudna tvoje zmožnosti,
aj, mislim u sebi i govorim:
kad je tak dično neg nebo ko pokriva,
kakvo more biti gdi sam Bog prebiva!
Grišni človik neče mislit
da j' iz blata zemlje stvoren
i da mu je spet preminit
v drobne prahe, odkud rojen;
neg se listor posmihuje
pijuč, jiduč dobre volje,
premda vura približuje
njegve tuge i nevolje.
Aj, oberni misal dok ti vrime služi,
ar zlo živuč vsaki nemiloma tuži.
NEBESKOJ NIČEMURNA
Lipa lišca mila dragost,
prem vsih serca začaruje,
al kot čemer jadno truje;
misli, človik, da j' nestalnost.
Digni v nebo tvoje oči,
gdi su ufat vse pomoči.
Onde lipost je terpeča,
a na zemlji premineča.
DELO
Svitla zora ishodi,
žarko sunce dohodi
radost na veliku.
Nut jur ptice pjevaju,
cvitja lipo cvitaju
Višnom dajuč diku.
Još i zdenci tekuči,
polja, loze bliščuči
ujedno raduju.
Ribe, kako zvirina,
što god hrani vedrina,
Bogu nazvistuju.
Neg sam človik v grihu vsedilje prebiva,
nit vjutro nit večer Boga ne zaziva.
NIŠTAR
Serce moje, kamo misliš?
Je l' na vilu kojoj služiš?
Deh, povij mi ke vridnosti
ti nahodiš v nje dragosti.
Jesu l' oči ke igraju,
kako sunce zažigaju?
Je l' vustnica ke skup zdiva,
v kojih klariš, biser biva?
Il su persi tak nasladne,
snigu, mliku prem prikladne?
Aj, ne daj se prehiniti,
od Kupida 100 zaslipiti.
Deh, razmisli: Kad se duša s telom dili,
kaj su oči, vusta, persi v dragoj vili?
Ni zvire na svitu tak ljuto i strašno
ko se po meštriji ne ukroti lasno;
samo ohol človik ne da se ladati,
u gizdosti svojoj ne zna se zderžati,
a vimda mu j' pojti med mertejlne bervi,
gdi ga te rasipat gnjus i drobni červi.
SVOJE DIVE
Bi mi jedno vrime u sercu sujena
mila tvoja dragost, oh, vila ljublena.
Ah, kuliko puti bih od tebe ranjen,
po milošči tvojoj nazopet ozdravljen!
Ar s čim vekše rane bihu,
s tim me bolje veselihu,
dobro znaduč ljube zmožnost,
kak vse rane su nasladnost.
Vi vustnice drage moje,
gdi biserni kinči stoje:
ni rožica tak dišeča
kot vi sapom govoreča.
Biste nigda uzrok mojemu veselju,
a sad rad vas tužim u teškom terplenju.
A vi, lišca angelskoga stvora,
ke bliščahu kako svitla zora,
biste radost vse moje radosti,
biste kripost vse moje kriposti.
Oh, vila, vila ljublena,
ojme, figura čemerna!
Prija v tebi živih, sad te mertvu vidim:
ah, kako prez duše i serca ja živim,
oh, smert, smiluj se, najdi, daj mi pomoči,
ar telu živiti prez duše ni moči.
Sada stoprav ja spoznajem,
tužan žalost si pridajem;
one oči ke m' ranihu,
prija dične, sad zagnjihu.
Oh, kako to biva da ustnice tvoje,
s klariši, z rubinti lipo obložene,
štimah s celovanjem na radost stvorene,
sada prez beside i prez farbe stoje?
Zazivanju momu oglasit se nete,
ah, zaman mi kriči sad po zraku lete!
Al more l' to biti da lišca blažena,
ke ja pervo vidih, celovah rumena,
sada prebledihu ter se prigoduje
da kaj cvate vjutro, k večer preminjuje?
Ada si zaisto, vila, preminila,
ka mi jesi vazdar duša, serce bila?
S tim od tela tvoga jemljem sad proščenje,
od Boga ti prosim dušno zveličenje.
BOLI
Kada sam u sebi stvari ja razmišljam,
medtim mali červič nemiloma kluje,
friškom belom zubu strašnu bol daruje:
tada moje serce pravo opominam
da veselje vsako ima u radosti
mali červič, uzrok nje pogibelnosti.
Kot tinja ka zkersne
il magla ka zmerzne;
kot pepel ki zgine
il cvit ki premine:
je svicko živlenje, vim človik zgizdiva,
prah, pepel, tinju, maglu pohlipno ziskiva.
Ni ufanja ukloniti,
smerti pruglu uskočiti:
je naturi preminiti,
što god živi, mora mriti;
ar je tak od Boga Višna odsujeno
da pred smertjom nebo ni nam otvoreno!
Zbogom, zbogom, lišca, vusta, zbogom, oči,
jur vrime dohaja
dokončat veselje,
z njim skupa živlenje
smert jadna preganja:
zaman se moliti il ufat pomoči!
Zbogom, zbogom, vusta, lišca, zbogom, oči,
oh, Višnji, smiluj mi
da t' morem valjati,
verh grihov skajati,
milošču daruj mi!
Zbogom, zbogom, lišca, vusta, zbogom, oči,
tak nam je sujeno,
ki duglje uživa,
da grobu prispiva,
naturi stvoreno:
nit s prošnjom nit z grožnjom vtet se ni moči!
Zbogom, zbogom, lišca, vusta, zbogom, oči,
oh, Višnji, smiluj mi, &c. 101
VOJEVAT NA SVITU
Duša, harac prom harcu pripravi,
ar dok živiš, vsedilje harcuješ;
ak obladat svita potribuješ,
dobit najam navik poželuješ:
radost svicku u nemar postavi.
Oh, blažen dobitak:
na svitu vojevat, a v nebu mat žitak!
POKOJU
K pokoju, o duša, k pokoju,
jur si na svitu dost vojevala,
suprotivne dično obladala,
ni t' se triba trudit jur v razboju.
K pokoju, o duša, k pokoju!
Oh, najam blaženi,
gdi su ti pokoji navike sujeni!
POHLIPNOSTI
Kupida 102 dragosti
su vridna veselja,
ne daju terplenja,
neg slatke radosti.
To lišce ljubleno,
kak roža cvatuče,
da ljubi goruče,
je sercu stvoreno.
Haj, misal uspeti,
oh, človik nevojlni,
ter Bogu pokloni
u združnoj pameti.
Kak moreš pomislit,
ki t' z ništar istvoril,
na kip svoj porodil,
tak jalno zagrišit?
Što godre svit daje,
il draga il lipa,
to misal kot slipa
nasladno povaje.
Vse dobro prebiva
u kinčah vridnosti,
u zlata svitlosti
natura hlepiva.
Haj, misal.